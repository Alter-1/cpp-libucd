
KÁRPÁTI AURÉL

A BIHARI REMETE
ÉS EGYÉB TÖRTÉNETEK


[Illustration: ]


BUDAPEST

Az Athenaeum Irodalmi és Nyomdai R.-T. kiadása

-MCMXX-


KÁRPÁTI AURÉL

A BIHARI REMETE
ÉS EGYÉB TÖRTÉNETEK


[Illustration: ]


BUDAPEST

Az Athenaeum Irodalmi és Nyomdai R.-T. kiadása

1920




AZ AEDILIS

I.


A napóra aranyozott rúdjának árnyéka a kilencesen állott.

A Forum fölött sárgán hullámzottak az óriási selyemernyõk, amik nyáron
át hûvös árnyékot vetettek az egymás fölé emelkedõ terraszokra. Kékes
homályban álltak a fehér márványszobrok, Tarquinius nagy csatornájának
vörös palatetõi, a szónokok emelvénye, amit az antiumi hajók
vassarkantyúi díszítettek s a comitiummal szemközt sorakozó régi
tabernák. Csak a tér mélyén csillámlott föl itt-ott a talajvíz a
kockakövek hasadékaiban, emlékeztetve a mocsárra, amelynek nádasában az
anyafarkas szoptatta Rhea Silvia ikreit.

Concordia templomának lépcsõin, ahonnan ki lehetett látni egész a Via
Sacra ékszeresboltjáig, két fölszabadított rabszolga ült és kockázott a
márványba karcolt táblán. Beszédük és a festett puszpángkocka csattogása
visszhangozva járta be a bazilikákkal szegett teret. Mindketten ama
gyûlölt és megvetett Corneliusok közül valók voltak, akiket Sulla
bosszúja szabadított rá Rómára a második proscriptio után s akik
szennyes, foltozott köpenyükkel minden utcasarkon elõbukkantak a
henyélõk, tolvajok és kolduló papok zajongó tömegében.

--Damon, te lator,--kiáltott az egyik, dühösen borzolva hátra rõtes
haját,--a Tiberis halai nem oly falánkak, mint te vagy. Tizennégy
szeszterciusszal úszom egy óra óta.

A Damonnak szólított, kurtára nyírt, fekete szakálas, szikár, nagycsontú
macedóniai gúnyosan villantotta ki fehér fogait, azután szótlanul
pörgette meg ujjai között a kockát.

A vöröshajú tovább folytatta:

--Holnap újra eladhatom magam Dolabellának, a legpiszkosabb uzsorásnak,
akinek valaha lapos körmei voltak Rómában.

Ebben a pillanatban egy bíborszegélyû tóga csücske lebbent meg fönn, a
templom oszlopai között. Egy szokatlanul fiatal aedilis közeledett a
játszók felé, lassan, elgondolkozva lépegetve az árnyékos csarnokban.
Simára, borotvált fehér arca kissé duzzadt volt és álmos kifejezésû,
amivel éles ellentétben álltak energiától sugárzó, fényes fekete szemei.
Gondos fürtökbe szedett haja elöl már ritkulni kezdett, aminek
eltüntetése éppoly gondokat szerzett a fiatal patríciusnak, mint Licinus
borbélynak. Kezében pergamentekercset szorongatott, talán Theokritosz
egy idilljét, talán egy adóslevelet. Eleganciájához és pompás
megjelenéséhez mind a kettõ egyformán illett.

Már csaknem odaért a libertinusok háta mögé, akik nem vették észre a
közeledõt, mikor egyszerre a nevét hallotta említeni, összeráncolta sima
homlokát és megállt. Figyelni kezdett.

--No hiszen,--mondta epésen a macedóniai,--Dolabella másról sem álmodik,
mint hogy nálad kamatoztassa pénzét, mikor már Cinna veje sem biztos
adós. Az aedilis kétezer talentummal tartozik neki és a diktátor
barátságával sem dicsekedhetik. Vagy mibõl telnék ezüsttel díszíteni a
színpadot és selyembe takarni a napot? Hat,--kiáltotta újra leejtve a
színes kockát a sima márványra,--nyertem.

A másik bosszúsan oldozta le nyakáról a piszkos bõrzacskót és odadobta a
macedóniai elé.

--Koszos kutya,--mormogta fogai között. Fölkelt és karjait lustán
himbálva átvágott a téren egy szûk utca irányában, amely a halpiacra
vezetett.

A macedóniai mohón kezdte számlálni a pénzt.

Az aedilis ott állt tíz lépésre mögötte egy oszlop mellé húzódva. Arcán
elégedetlenség és harag tükrözõdött.

--Hát már a csõcselék is tudja,--gondolta, kellemetlen borzongást érezve
egész testében, mintha egy utálatos, nyálkás állat érintette volna
meg.--És milyen jól vannak tájékozva, jobban mint magam. Csakugyan,
ennek a fahéjszínû gazembernek igaza, van. Az utolsó játékok alatt,
amikkel atyám emlékét tiszteltem meg, százhúsz gladiátorom maradt itt a
téren. Mindegyik egy talentumba került. A delosi és corinthusi
ezüsttálakat, szobrokat és festett márványokat sem adják ingyen. Azután
a szakácsok, pékek, gyaloghintó-hordók, énekesek és hárfások... De ezek
nélkül lehetetlen élni. Az ember csak a szép, gazdag dolgokon keresztül
tudja eléggé becsülni önmagát és gyûlölni az uzsorásokat. Dolabellát fel
fogom akasztatni, de addig is most szûk nekem Róma. A Láz istenének
oltárán már meggyújtották a lángokat és nincs rosszabb az egészségtelen
levegõnél, amely a hideglelést jelenti. Egy negyedév a tenger túlsó
felén és Crassus ezüstös zsákjai mindent rendbehoznak. Ej, nem érdemes
ma elõvenni a tegnapi gondokat, amik a hajó után elsimuló hullámmal
együtt enyésznek el. Aemilius gályája az éjjel indul Görögországba.

Arcára újra kiült a nyugalom derültsége, mikor fölpillantott.

A macedóniai még mindig ott ült a lépcsõn és köpenye alól elõhúzott
kurta kardjával valamit vésett a csikorgó márványba. Elõrehajolva
térdelt, kardját két kézre fogva s az izzadságcseppek odahullottak
homlokáról elébe, a fehér kõre.

Az aedilis elmélázva, szeretettel nézett körül a Forumon, mintha annak
minden részétõl külön akarna búcsút venni. A sárga selyemernyõk alatt
olyan volt az egész tér, mint egy óriási terem, aminek túlsó felén, az
árusok bódéi között mintha hangyák nyüzsögtek volna. Az aedilis, mint
minden római, rajongott a Városért, amelynek gyönyöreirõl annyi rosszat
mondtak a költõk s most kissé kesernyés gúnnyal mormolta maga elé:
Cumaeban a platánok alatt lakik a boldogság...

A macedon saruinak csoszogása rázta föl álmodozásából.

A libertinus egy csapszék fele igyekezett, amelybõl részeg matrózok
kurjongatása hallatszott.

Az aedilis kilépett az oszlop mögül s tógája ráncait összébb fogva,
megindult a lépcsõk felé. A játszók táblái mellett friss karcolás nyomai
csillogtak a márványban. Odapillantott és elolvasta az ormótlan betûket:


  VINCIS, GAVDES


Egy pillanatra megállt. Az arca elváltozott, fekete szemeiben különös
fény lobbant fel, aztán gyors léptekkel sietett el a Via Sacra
irányában.



II.


Az éjszaka elsõ órája már nem volt messze, mikor az aedilis
gyaloghintója föltûnt az ostiai kapu mögött. Kíséret nélkül indult
útnak, mintha csak sétát akart volna tenni a Városon kívül, a nyaralók
között. Még feleségétõl sem búcsúzott el. Nem akarta, hogy idõ elõtt
értesüljenek távozásáról. Nyolc afrikai rabszolga vitte a gazdagon
faragott gyaloghintót, amelynek félrehúzott zöld függönyei mögött fél
könyökre támaszkodva feküdt a puha melittai szövettel borított
vánkosokon. A vánkosokat minden nap friss rózsákkal tömték meg.

A széles, kövezett út egyik emelkedettebb hajlásánál az aedilis kihajolt
a gyaloghintóból és visszatekintett a város felé. Bármennyire
könnyelmûen szánta is rá magát Róma elhagyására, most megilletõdve és
fájdalmasan gondolt mindarra, amit elhagyott.

A hét halom fölött az ég krétás kékjében lebegni látszott a Capitolium
márványkoronája, büszkén és hódítóan, nem árulva el a férgek nyüzsgését,
amik alapjait megingatták. A Világ Ura gõgösen emelte homlokát s mögötte
a végtelenségig átlátszó zománca a szemhatár felé lágyan olvadt át az
alkonyat narancssárga színeibe. A szûk utcákon ott most zsebmetszõk,
orgyilkosok, hamis tanuk és szájhõsök közt mulatnak a henyélõk; a
disznóhúsevõk puritánságát kéjencek, piperkõcök és kurtizánok gúnyolják
az esteli korzón és az örökké jókedvû ványolók Sulla dicséretét éneklik.
Mindegy. A Capitolium még áll és ragyog.

Az aedilis hosszasan, merengve nézett a mezõk felé, amiknek sárguló füve
fölött aranyos por szállongott. A Tiberis messzirõl csillogó szalagja
felõl favágók nótáját hozta át a szél a dombokon s csendesen borzongtak
a sötét píniák a szelíden ereszkedõ lankák oldalában. Boldog, enyhe
nyugalom borított be mindent, a gondtalanság tücsökzenéje szólt a bokrok
alján.

Az aedilis intett a rabszolgáknak s azok megkettõztették lépteiket. Az
út nemsokára a Tiberis felé kanyarodott s attól alig egy kõdobásnyira
párhuzamosan haladt tovább a part bólogató füzesei mellett. Néha egy
földmívessel találkoztak, aki jobbra-balra himbálódzva sietett öszvérén,
hosszú botját keresztbe fektetve maga elõtt a nyergen, köpenye
csuklyáját fejére húzva.

A Tiberisen csónakok úsztak, amikben ittas társaságok mulattak ének- és
lantszó mellett. Odább sûrûn követték egymást a pénzemberek és gazdag
polgárok villái, amiknek falait ellepték a vadszõlõ és a borostyán
kuszált fonadékai. A kerteket egyenes gyertyán- és platánsorok
szegélyezték, míg a kavicsolt utak szélén madár- és vázaformára nyírt
bokrok sorakoztak.

A mérföldmutatók rendre maradoztak el a gyaloghintó után, amelynek
ritmikus hintázása félálomba ringatta az aedilist.

Jó két óra múlva, mikor az este szürkesége már egybeolvadt a mocsaras
rónáról felszálló nedves gõzökkel, a gyaloghintó elérte az isola
sacrát, ahol a folyó két ágra szakad. A láthatár alján a kelõ hold
fényében megcsillant a tenger s fölötte az ostiai világítótorony
máglyatüze.

A kikötõ a Tiberis félköralakú hajlásában feküdt, a folyó torkolatának
szögében. Közepén húzódott a közraktárak utcája, amelynek magtáraiban a
Karthagóból és Alexandriából hozott gabonát halmozták föl. Innen keskeny
utcák vezettek a parthoz, amit a sárga hullámok iszapja évrõl-évre
magasabbra emelt.

A város elõtt, az út két oldalán fekvõ temetõ egyszerû kolumbáriumai
között haladó rabszolgák babonás szorongással tekintgettek a holtak
városának sötét emlékei felé. Az aedilis a gyenge holdfényben úszó
kikötõt nézte és eltûnõdött:

--Mennyi bölcsesség lakott Romulusban, hogy városának falait nem itt a
tenger szélén mérte ki. A tenger hullámai ellenséges gályákat hajtanak a
part felé és az idegenek megölik a régi erkölcsöket, mint a görög
szigetek városaiban. De a Város atyja azt is tudta, hogy a római
hõsökben nemcsak világhódító vágyak, hanem uzsorás kalmárhajlamok is
élnek. Szeretik a babért, de a percenthez is éppúgy ragaszkodnak. És
mert tudta ezt, azért szállott alá a Tiberishez, amelynek a háta a
bárkákat fáradhatatlanul hordja a tenger felé. Ancus Martius, aki Ostiát
építette, csak befejezte az elsõ király gondolatát.

Az aedilis lehúnyta a szemét és arra gondolt, mi lehetne Rómából, ha
egyszer valaki eltakaríttatná a kikötõ felgyülemlett iszapját,
hullámtörõ gátat emeltetne és megépíttetné a rakpartot. Elmosolyodott:

--Talán majd egyszer én,--és gyenge pirosság futott át halvány arcán.

A rabszolgák a város kapuja elé értek, de az aedilis nem állapodott meg
az utasok fogadójában, amelynek homlokát kõbõl faragott daru díszítette.
A gyaloghintó áthaladt a hatalmas kapubolt alatt a hajcsárok,
teherhordók és fügeárusok között, akik a fal vasgyûrûjébe tûzött fáklya
vörhenyes fényében csoportokba verõdve zajongtak. Az aedilis összevonta
a hintó függönyeit. Demokrata volt, de az isteni nép szennyét és szagát
nem bírta el.

A rabszolgák lihegve vágtak át a városon, elhaladtak Jupiter templomának
porticusai elõtt, azután lekanyarodtak a kikötõhöz. Egy lehorgonyzott
bárka elõtt álltak meg, amelyet széles palló kötött össze a parttal.

Az aedilis kiszállt s halk hangon utasításokat adott a rabszolgák
vezetõjének. Négy rabszolga fölkapta az üres gyaloghintót és csakhamar
eltûnt vele egy szûk utca sarkán. A másik négy afrikai követte az
aedilist a bárkába, amelynek túlsó oldalához egy csónak volt kötve. A
rabszolgák beugrottak a csónakba és az evezõk után nyúltak. Az aedilis a
kormány mellé ült.

A hold rezgõ, csillogó hidat vert a vizen és zöldeskék fátyollal
terítette be a vidéket. A part mellett álló bárkák oldala visszhangosan
verte vissza az evezõcsapások zaját. A víz sodra a torkolatnál
hihetetlenül erõssé vált s a nehéz csónak szinte repült a hullámok
fölött. Az aedilis kemény kézzel tartotta a kormánylapátot. Bõ ruhája
lobogott a szélben.

A tenger felõl egy háromsorevezõs gálya óriási árnyéka tûnt föl a
holdfényben. Lomha, fekete teste mozdulatlanul meredt ki a vízbõl, mint
egy szörnyû, százlábú vízibogár. Az aedilis egyenesen neki irányította a
csónakot. Nemsokára elérték a gályát, amelynek orrán a hold
megvilágította a vörösbetûs fölírást: Isis Aemiliana.

Az aedilis félkézzel a magasba emelte a súlyos lapátot, mire egy létrát
eresztettek alá a hajó fedélzetérõl. A létra kinyúlt az evezõk felett
csaknem a víz színéig. A végén vaskarmokkal volt ellátva, amikhez a
rabszolgák hozzákapcsolták a csónakot. Az aedilis egy párduc
könnyûségével futott föl a nyaktörõ úton. A virágillattal hintett tunica
és a gazdagon hímzett köpeny egy atléta izmait takarták.

A fedélzeten egy olajbarna bõrû, mindig mosolygó arcú, sovány alak állt,
a lovagok bíborcsíkos, keskeny tógájában.

--Aemilius,--kiáltott vidáman az aedilis,--együtt hajózunk a hazugok
gyönyörû földje felé,--és megölelte barátját.

A négy afrikai a matrózoknak segített a létra végéhez akasztott csónak
felvonásában s egy óra múlva az óriás bogár megmozdítva rengeteg lábait,
aranyos orrát délnek fordítva, úszni kezdett a végtelen vízen.



III.


Tíz nap múlva a Myrtousi-tenger kék tükrén vertek fehér tajtékot az
Isis evezõi. A rozsdaszín vitorlák megereszkedve lógtak rúdjaikon,
mint a keselyû törött szárnyai. A szél utolsó lehelete még valahol
Szicília partjai körül elmaradt s a hajó mélyén, az evezõpadok között,
sûrûn csattogott a korbács az izzadó, görnyedt hátakon.

Az aedilis és barátja a kapitánnyal beszélgettek a gálya farában, ahol a
rabszolgák a triclinium fölállításán fáradoztak. Közelgett az ebéd ideje
s a két jókedvû római a kapitányt is meghívta asztalához, akit
láthatólag meghatott a kitüntetés.

A kapitány, bizonyos Ancus Porcius Testa nevezetû pohos és gömbölyûképû
bortömlõ, aki már tíz év óta parancsnokolt Aemilius Gemellusnak, a
gazdag római gyapjúkereskedõnek hajóján, sietett kiadni a rendeletet,
hogy a triclinium fölé ponyvát feszítsenek ki a nap égetõ sugarai ellen.
Nemsokára mindhárman magukra öltve a tarka görög szintéziseket, ott
feküdtek a nyugágyakon s a szolgák az asztalra állították a fûszeres
salátával és tojással telt tálakat. Chiosi bort ittak, aminek
elfogyasztásában a kapitány különösen serénykedett. Az agyagdugóval és
szurokkal betapasztott korsókat egymásután bontogatták a rabszolgák.

A kapitány hosszú, unalmas értekezésbe kezdett a Cales-vidéki boroknak
füstön való érlelésérõl, de az aedilis félbeszakította:

--Mondd meg inkább ó Testa, hogy arcod vörösséget Lunától
kölcsönözted-e, vagy a sabinumi szõlõk nedvétõl?

--Sabinurni!--rázkódott össze a kapitány.--Hiszen az rosszabb a
tengervíznél. Az ember vízkóros lesz tõle, mint Syrus.

Az aedilis nevetett és Aemiliushoz fordult:

--Ismerted Publilius Syrust, a bohózatíró rabszolgát? A legszellemesebb
és legvízkórosabb ember volt, akit valaha ismertem. Egyszer a városon
kívül találkoztam vele. A forró napsütésben feküdt a füvön.
Odakiáltottam neki: mit csinálsz Syrus?--Vizet melegítek,--felelte
bosszúsan és a másik oldalára fordult.

Az aedilis vidáman hahotázva intett az egyik rabszolgának, aki almával
és gesztenyével rakott tálat tartott a kezében.

Az árboc csúcsán kémlelõ matróz kiáltása ebben a pillanatban hajó
közeledését jelezte. A kapitány, bár kissé nehezére esett, fölugrott és
a legénység közé ment.

--Kalózhajó, a görög szigetek felõl,--kiáltott újra az õrtálló matróz.

A gályán kavarodás támadt.

Az Isisszel szembejövõ hajó, amint már a fedélzetrõl is ki lehetett
venni, gyorsan közeledett. Nagyobb liburna volt. Csúcsán fekete zászló
lengett s vagy negyven megrakott csónak követte.

A kormányos a kapitány parancsára északnak fordította a hajót s az
evezõk erõsebben kezdték paskolni a vizet. De a liburna egyre
közeledett.

Egy óra múlva már újra elvágta a gálya útját.

Aemilius sápadtan állt barátja mellett a hajó tatjában. Az aedilis
vállára tette a kezét és nyugodtan mondta:

--A rakomány elveszett, az bizonyos. Állíttasd meg a hajót, harcra menni
velük lehetetlen. Mindnyájunkat legyilkolnak. Jobb lesz, ha kiegyezünk.
Váltságdíj ellenében megszabadulunk.

Aemilius egy pillanatig habozott azután intett a kapitánynak. Az evezõk
megálltak s leeresztették a vasmacskát.

A kalózok csónakjai körülfogták a gályát s a liburna egészen melléje
siklott. A födélzete íjjasokkal volt megrakva.

Ancus Porcius Testa, a kitûnõ kapitány sietett megmenteni, ami még
menthetõ. A tricliniumhoz lépett s egy borral színültig telt korsót két
kézre kapva, csodálatos gyorsasággal kezdte kortyogtatni annak
tartalmát. A fejét hátrahajtva, lábait szétvetve ivott, minduntalan
odasandítva a liburna felé, amelynek szélén harminc csáklya emelkedett a
levegõbe. Abban a pillanatban azonban, amint a fölemelt csáklyák ropogva
vágódtak bele a gálya oldalába, hogy a két hajót összekapcsolják: Testa
rémülten eresztette el a korsó füleit s a vörösbor végigömlött ruháin,
nyakától a talpáig. A korsó cserepekre törött a fedélzet kemény
deszkáin.

Az összekapcsolt hajók között most széles pallókat fektettek át a
kalózok s egyszerre ellepték a gályát. A kalózfõnök, egy vörös selyemmel
szegett fekete köpenyes, bozontos szakálú, herkulesi termetû ember,
meztelen kardja után kapott, de az aedilis egy parancsoló tekintete
lefegyverezte.

--Váltságdíjat kaptok, ha senkinek sem lesz bántódása,--szólt kemény
hangon az aedilis.

A kalózfõnök arcán gúnyos mosoly futott át és hetykén kérdezte:

--Ugyan? És megértek ti mindannyian húsz talentumot? Én te érted
magadért kívánok ennyit.

--Micsoda esztelenség,--kiáltott az aedilis kiegyenesedve,--nem
tudjátok, ki került a kezetekbe. Ötven talentumot kaptok.

A kalózfõnök nem bírta elfojtani a meglepetés kiáltását.

--Ki vagy te?--kérdezte gyanakodva.

Az aedilis meglebbentette tógája bíborszegélyét, hogy kivillantak alóla
a curulisi méltóságot viselõk magas, veres cipõi:

--Caius Julius Caesar vagyok,--és kissé ironikusan mosolyogva
megbiccentette fejét.

--Azt hiszed, most már többet tudok?

--Római aedilis, barbár tulok, láthatod,--szólt Caesar indulatosan,--és
olyan ember, aki nem szokta meg, hogy kételkedjenek a szavában.

A harag pírja futotta el arcát, de azután türtõztette magát.

A kalózfõnök maga köré intette alvezéreit:

--Ez az ember, halljátok, Caius...

Megakadt és kérdõleg nézett az aedilisre.

--Julius Caesar,--segítette ki az, újabb gúnyos fejmozdulattal.--Majd
megtanulod még.

--Julius Caesar, ötven talentum váltságdíjat ajánl föl, ha a gályán
senkinek sem lesz bántódása. Oldjátok el a megkötözött matrózokat és
rendeljétek vissza az embereket. Ki fogja fizetni a
váltságdíjait?--fordult megint az aedilishez.

--Crassus, Rómából. És ennek a hajónak a kapitánya fogja elhozni a
megjelölt helyre. Hol van Testa?

Aemilius, aki szótlanul állt barátja mellett, a hajókabin felé mutatott,
amerrõl egy ijesztõ alak tántorgott elõ. A kapitány volt.

Szörnyû harciasan nézett ki. Köpenyén óriási vörös foltok éktelenkedtek,
a vörös bor nyomai, mintha nyakig gázolt volna a vérben.
Torkaszakadtából bömbölt és a mellét büszkén kifeszítve, bizonytalan
léptekkel közeledett.

--Én római polgár vagyok,--üvöltötte öklét rázva,--engem nem lehet
elfogni. Nem lehet, ha meggebedtek, akkor sem lehet,--ismételte makacsul
és pislogva nézett körül.

A kalózok nevettek és lökdösni kezdték. Az egyik mélyen meghajolt
elõtte, két karját a mellén keresztbetéve, aztán gúnyosain mondta:

--Ki akar téged elfogni, tiszteletreméltó disznóhólyag? Távozzál
szabadon, amerre tetszik, mennél hamarabb, annál jobb,--és a részeg
kapitányt a hajó széle felé lökte.

Testa rémülten csapta szét kezeit és vérfagyasztót ordítva,
hasravágódott, épp a kalózfõnök lábai elõtt.

--Senkinek se legyen bántódása,--szólt az keményen.

A kalózok csendesen kuncogva húzódtak hátrább. Julius Caesar a
kalózfõnökhöz fordult:

--Még ez órában megírom Crassusnak a levelet s a gálya visszaviszi
Rómába. Mire a hold másodszor megújul, itt lesz a pénz. Hol talál meg a
követ?

--Rhodusztól délre, az elsõ sziklaszigeten,--válaszolt a kalózfõnök.

Az aedilis intett egyik afrikai rabszolgának, aki egyiptomi nádtollat,
zsinórral összefûzött kis papiruszkönyvet és gyantás koromból készült
híg folyadékot hozott elõ. Caesar a tricliniumhoz ment és hozzákezdett a
levélíráshoz: Caesar Crasso salutem optimam...

Eközben a kalózok fölforgatták az egész gályát. Mindent kikutattak s ami
érték volt, magukhoz vették. A gyapjúval tömött zsákok egymásután
vándoroltak át a liburnára. Az aedilis nyugodtan írt.

--Vale,--kanyarította végre oda az utolsó szót s forró viasszal zárva le
a levelet, rányomta pecsétgyûrûjét. Azután átadta a kormányosnak,
meghagyva, hogy másnap, ha a derék Ancus Porcius Testa kijózanodik,
juttassa annak kezéhez. A kormányos meghajolt és köpenyébe rejtette a
levelet.

Miután a gályát teljesen kifosztották, az aedilist, barátjával és négy
fekete rabszolgájával tíz kalóz fogta közre és átkísérte a liburnára. A
csáklyákat kihúzták a gálya oldalából, a kormánylapát recsegve fordult
kifelé s a két hajó ellenkezõ irányban kezdett távolodni egymástól. Az
Isis nyugatnak fordította orrát, amelyen az aranyos farkasfej
ragyogott a lemenõ nap bíborában. Kapitánya még mindig ott feküdt a
födélzetén, de most már a hátára fordulva és hangosan hortyogott.

A liburna, nyomában az apró csónakokkal, nemsokára eltûnt a keleti
szemhatár kékes ködében, amelynek bizonytalansága annyira illett foglyai
sorsához.



IV.


Rhodusztól mintegy kilenc mérföldnyire meredek hegycsúcs emeli ki
sziklás homlokát, a tenger hullámaiból. Északi része hajóval
megközelíthetetlen, részint a függélyesen fölmeredõ sziklafal részint a
lábánál megtörõ és harsogva kavargó örvények miatt. Délrõl is szaggatott
kõbástyák koszorúzzák az apró, névtelen szigetet, de a kutató szem
figyelmét nem kerüli el egy mélyen benyúló öblös szakadék, amelynek
végén alacsony, homokos part ereszkedik alá a tölcsérformájú
völgyszorosból. S míg a vörhenyes sziklák a tenger felé csak sivár
oldalaikat mutogatják, amelyeken legfeljebb a tengeri iszalag és moha
festenek sötét foltokat, belül, a völgykatlan mélyén dús vegetáció
élénkzöld színei csillognak a napfényben. Ebben a csendes öbölben,
amelynek vize mozdulatlanul áll, mint a tükör lapja, vetett horgonyt egy
este a kalózok liburnája.

Pár nap múlva a völgy alján egész sátorváros támadt s a sziklaszoros
bejáratánál ide-oda siklottak az õrszemek csónakjai. Az aedilis és
barátja szabadon jártak a karókra feszített ponyvák között, amik alatt
napbarnított arcú, kapzsi tekintetû, szennyes, félmeztelen alakok
hevertek és zajongtak. Az aedilis és barátja eleinte nagyon rosszul
érezték magukat a furcsa társaságban. Különösen Aemilius folyton
mosolygó arca nyúlt meg s egész nap alig lehetett szavát venni. Hiába
hangoztatta elõtte Caesar a bölcs mondást, komikus szónoki pózba vágva
magát: Viseld el és ne hibáztasd, amin úgysem lehet változtatni,--a
fiatal lovag arca nem akart földerülni, õ a maga pénzét vesztette el,
míg az aedilis csak Crassusét. De végre is megnyugodott. A kalózok
bizonyos tisztelettel tekintettek rájuk, amit a váltságdíj nagyságán
kívül az aedilis vidám és tréfára hajló viselkedése csalt ki belõlük.

--A nevetés megöli az unalmat,--mondta ismételten Caesar és nem sajnált
a jókedv ébrentartásáért semmi fáradságot. Szelleme épp úgy, mint teste,
egy pillanatra sem vesztette el rugékonyságát. Egész nap tornászott,
úszott, sziklákon ugrált és adomázott. Levetve tógáját, birokra kelt a
legizmosabb kalózokkal s egymásután dobta õket a fövényre. Olyan volt,
mint egy pajkos, rakoncátlan suhanc, aki elszabadult tanítója szigorú
kezébõl. Duzzadt az erõtõl, az életkedvtõl és hiányát sem érezte az
elpuhult római élet kényelmeinek. Rusztikus humora elbájolta a nyers
kalózokat, akik valósággal lelkesedtek érte. Esténkint egy parti
sziklára állva néha szónoklatokat tartott nekik, amelyekben hol a
második pún háború okait fejtegette Caelius Antipater nyomán, hol a
genus Atticum sima és egyszerû mondataival ajkán ostorozta az optimisták
túlkapásait. A szájtátó banda persze egy szót sem értett a nagyszerû
beszédekbõl s megrökönyödésük halálra mulattatta az aedilist, aki rútul
lepiszkolta õket tudatlanságukért. Azután szavalni kezdett, verseket,
miket maga költött s amik szinte roskadoztak a dagályos képektõl és
szóvirágoktól.

--Tapsoljatok,--kiáltott tettetett bosszúsággal,--barbár csorda, vagy
fejetek homokkal van megtöltve és szõrös füleiteket a teherhordó
öszvérektõl kaptátok? Ha kiszabadulok, mindnyájatokat keresztre
feszíttetlek!

A kalózok majd eldõltek a nevetéstõl és Caesar is velük nevetett.

Közben másfél hónap telt el. Aemilius már aggódni kezdett Testa
késlekedése miatt. Mindennap várták a váltságdíj megérkezését.

Egy délután Caesar megint maga köré csõdítette a kalózokat. A kalózfõnök
is köztük volt, aki szinte sajnálni kezdte, hogy az aedilis nemsokára
elhagyja õket:

--Maradj velünk, Julius Caesar s egy holdév múlva elsõ alvezéremmé
teszlek, ötven elszánt embernek leszel az ura életre-halálra és minden
útban talált hajó zsákmányának egyharmada a tied. Szíved és eszed is van
hozzá. Kár neked visszatérni Rómába. Nem lesz ott belõled semmi.

Az aedilis leeresztette hosszú szempilláit és szarkasztikus mosoly
jelent meg ajkai körül:

--Ajánlatod nagyon megtisztelõ, nemes férfiú, de sajnálattal kell mégis
visszautasítanom. Ne vedd rossz néven, de hogy is mondjam csak, a ti
mesterségtek kissé véres. És én irtózom a vértõl még a cirkuszban is.
Egy disznót sem tudnék megölni...

Egyszerre kitört belõle a jókedv.

Leült egy kõre és szinte hömpölyögni kezdett a kacagástól. A térdeit
csapdosta és egész testében rázkódott.

Hirtelen fölugrott és komoly arcot öltve, szavalni kezdett a szemüket
meregetõ kalózoknak:


  Honnan fúj a szél, nem tudom: innen is,
  Hab habra hányva hömpölyög: onnan is;
  S kéttornyú ár közt, elsodorva,
  Úgy vitetünk mi sötét hajónkon...


Alkaios költészetének varázsa õszintén lenyûgözte. Hatalmas alakja még
nagyobbra nõtt, arca ragyogott és fekete szemei lángoltak. A körülállók
zavartan néztek rá.

Az öböl felõl most kiáltozás támadt. Két csónak sebes iramban közeledett
a parthoz s a bennülõk felindultan jelentették a kalózfõnöknek, hogy
kétmérföldnyire a szabad tengeren egy háromevezõs gálya vetett horgonyt.
Orrán aranyos farkasfej ragyog.

--Megérkezett a váltságdíj,--kiáltott Aemilius, megölelve Caesart, aki,
mintha álomból ébredt volna föl, csodálkozva nézett rá.

Nemsokára egy nagyobb csónak jelent meg az öböl bejáratánál. Crassus
követét hozta, aki megállapodott a kalózfõnökkel a váltságdíj átadásának
és a foglyok kiszolgáltatásának módozataiban.

Mire a nap vörös golyója elmerült a tengerben, az aedilis és barátja már
az Isisrõl tekintettek vissza az egyre kisebbedõ sziklaszigetre.
Miletus felé siettek.



V.


Egy hónap múlva Miletus kikötõjébõl csekélyszámú, de erõs hajóhad indult
el az Isis vezérlete alatt. Rhodusz táján a sziklacsoporthoz érve
éppen útban fogta a feketezászlós liburnát, amely indulóban volt. A
katonákkal megrakott gályák körülállták az öblöt s alig egy órai harc
után a liburnát hatalmukba kerítették. A kalózok egy részének sikerült
elmenekülnie a könnyû csónakokon, más részük elesett, mintegy hetvenen
pedig foglyul estek. A kalózfõnök négy nyíltól átfúrva feküdt a liburna
fedélzetén. Ancus Porcius Testa tisztelettel vegyes félelemmel nézte
vérbe kevert, elnyúlt alakját.

Az aedilis komolyan vette az ígéretet, amit nevetve tett a kalózoknak. A
hajóhaddal Pergamusba ment, a kormányzóhoz, hogy kikérje annak
beleegyezését az elfogattak kivégzéséhez. A kormányzó, egy minden hájjal
megkent ravasz római azonban hímezni-hámozni kezdett; jobb szeretett
volna váltságdíjat kapni a foglyokért. Caesart elfutotta a méreg.
Otthagyta a kormányzót. A kalózok kincseit szétosztotta a gályák
legénysége között, a Crassus által küldött váltságdíjat pedig
megtartotta magának. Azután, nem habozva tovább, keresztrefeszíttette az
elfogott kalózokat a maga felelõsségére és a lehetõ legrövidebb úton
visszatért Rómába, ahol újra gondosan ápoltatta elhanyagolt körmeit és
illatos fürdõjében feküdve, megelégedetten gondolt a kellemesen
eltöltött nyárra.





A TÁBORNOK


    Görgey Arthur emlékének.


Hajnali két órakor a segédtiszt belépett a tábornok szobájába és
jelentette, hogy a járõrök elindultak a hodricsi úton. Az asztalra
állított petróleumlámpa körül szétteregetett tereprajzok és jelentések
hevertek, rajtuk keresztbe dobva egy ezüstgombos lovaglópálca.

A tábornok a szoba közepén állt és hideg arccal hallgatta a segédtiszt
szavait. Kurtára nyírt szakála rõtesen csillogott a lámpafényben.
Aranykeretes szemüvege mögül jeges nyugalommal csillámlottak elõ kék
szemei. Csupa energia volt ez a hat láb magas, karcsú ember, aki egy
hónap elõtt vette át a feldunai hadtest parancsnokságát. De most mégis,
mintha valami fáradtságot vagy inkább fásultságot árultak volna el
mozdulatai.

Némán bólintott s mikor a segédtiszt mögött becsukódott az ajtó,
kimerülten dobta magát a kopott díványra.

Két nap óta mindig talpon volt s egyik izgalom a másik után érte. A
Szélakna irányában fekvõ fõcsapat felé haladó ellenség már egy napi
elõnyt nyert a Zsarnócra kirendelt zászlóalj parancsnokának ügyetlensége
folytán. Elsõ felindulásában maga vette át a zászlóalj vezényletét s
negyvennyolc óra óta egy percre le nem hunyta a szemét. Izgatta az is,
hogy esetleg elvágják a derékhadtól, ha ugyan be nem kerítik. A
legénység pedig javarészt újoncokból áll, azok is leginkább tótok,
akiket végképp elcsigázott az olvadó hótól csatakos hegyi utakon való
menetelés. Csodálatosan józan, gyors eszû és bátor katona volt, bálványa
különösen huszárjainak, utált minden érzelgést és romantikus
ellágyulást, de most mégis nehéz szorongást érzett a mellében. Vagy csak
a túlfeszített, lázas türelmetlenség hajtotta szivére erõsebben a vért?

Hirtelen fölugrott, fölcsatolta a kardját és a besietõ segédtisztnek
kiadta a parancsot az indulásra.

Negyedóra múlva már ott ült nyeregben a templomtér szélén.

A januári hold bronzvörös gömbje párák közé sülyedt a hodricsi
magaslatok fölött. Az erdõ felõl éles szél csapott alá a völgybe és
szaggatottan, sikoltva hordta szét az ébresztõ kürtszót az alvó város
utcáin. A tábornok föltûrte köpenye gallérját és kissé elõregörnyedve,
szorosabbra fogta a kantárszárat. Sötét sziluettje élesen rajzolódott ki
a templom fehér falára, mintha egy fekete lovasszobor állt volna õrt a
gyengén emelkedõ tér sarkán. Türelmetlenül tekintgetett a homályos
utcatorkolatok felé.

Az ébresztõ még egyre sikongott.

Az alacsony házak ijedten nyitogatták piros szemeiket, a gyenge
holdfényhen alig villanó ablakokban egymásután lobbant föl a világosság.

Mindenfelé mozgolódás támadt, mintha maguk a házak ébredtek volna föl.

Hosszú, reszketõ lónyerítés keresztezte a trombita hangját s a templom
elõtt a parancsõrtisztek lovai nyugtalanul dobogtak a kerekfejû
gránitköveken. Izgatott kiáltozás s egyre közeledõ lábdobogások zaja
verte fel a hajnali csendet. Sötét alakok rendetlen csomókba verõdve
futottak a templom felé, útközben igazgatva meg egy-egy fegyverszíjat.
Gyenge zsongás töltötte be a teret s a fölvonuló sorok között
minduntalan összekocódtak a puskacsövek s a fekete léniák jobbra-balra
hullámzottak. A tér túlsó felén egy század huszár fejlõdött föl, néma
csendben várva a parancsot.

A fehérszíjas gyalogság már egészen betöltötte a teret, mikor a fõ-utcán
föltûntek a dübörögve közeledõ ágyúk.

A parancsõrtisztek a helyükre lovagoltak. Kurta, kemény vezényszavak
röpködtek oszlopról-oszlopra s a következõ pillanatban lassú, egyenletes
mozgással indultak meg a csapatok. A tábornok, vasderes lován, az
elõcsapat élén ügetett. A trombiták és dobok hallgattak, csak a sáros
hóban cuppogó lépések ritmikus zaja hallatszott. A gyalogságot nyomon
követték a huszárok s pár lépésre mögöttük egy tüzérüteg zárta be a
menetet.

A város alatt némán kanyarodtak le a Hodrics felé vezetõ útra. A hold
már eltûnt az erdõs hegyhát mögött s sûrû köd párázott föl a völgy
fenekérõl. Palaszürke felhõk torlódtak az égen s mire leértek a völgy
alján kanyargó szekérútra, havazni kezdett. Szurkos sötétség borított be
mindent, csak a fák tövében meggyûlt hó világított. A síkos úton
horkanva lépkedtek a lovak s a gyalogosok zárt sorokban, komoran
haladtak. Alig lehetett látni két lépésre. Szorosan egymáshoz feszültek
a csontos vállak s az újoncok álmosan borzongtak. Félig alva, gépiesen
emelkedtek a lábak egymásután. A szél szembe vágta a nagypihéjû havat,
amely a földön rögtön sárrá olvadt. A tisztek minden szót eltiltottak,
de ez fölösleges volt. Senkinek sem volt kedve beszélni. Néha egy kõ
megindult valamelyik vízmosás szélén s csattogva ugrált lefelé a
sziklákon. A rongyos bakancsokba beszivárgott a hóvíz s az elgémberedett
ujjak görcsösen szorongatták a ragadós puskaszíjat.

A negyedik században egyszerre mozgolódás támadt. Elfojtott káromkodás
hallatszott az utolsó sorokban. Egy hosszú tót legény menetközben
elaludt és fölbukott. Az utána jövõk keresztülestek rajta. Az egész
csapat megállt s a föltápászkodók le sem törülve arcukról a sarat,
fásultan álltak vissza a sorba. A vállak újra egymáshoz surlódtak,
mintha a szélsõk tartották volna az egész sort s a lábak újra cuppogni
kezdtek a sárban.

Végre sápadni kezdett a homály. Hat óra lehetett. Az erdõ sötét foltja
egyre határozottabban vált ki a meredek hegyoldalakon.

A völgytorok kiszélesedett s a szél gyenge harangszót csendített a
fáradt katonák fülébe. Nemsokára beérték Hodricsot. A falu alján pihenõt
tartottak s egy félóra múlva mentek tovább a Szélakna felé húzódó
keskeny völgyben.

Az út lassan emelkedni kezdett a baloldali hegyoldal lejtõjén. Már
egészen kivilágosodott s a hó is elállt. De a köd annál sûrûbb lett s
amint az úton egyre följebb haladtak, alattuk a völgyet egészen
eltakarták tejfehér gomolyagjai.

A tábornok leszállt a lóról és segédtisztjével csendesen beszélgetve
haladt a csapatok elõtt. Csizmája bokáig sáros volt s kardját a hóna alá
fogva gyorsan lépkedett. Nyoma sem volt rajta az éjszakai fáradságnak,
mintha a nyeregben töltött négy óra visszaadta volna rugékonyságát.
Friss volt, nyugodt és energikus.

A csapatokba is visszatért az élet a rövid pihenõ után. Az éjszaka
sötétjével mintha valami fojtogató érzés tûnt volna el a fehér szíjak
alatt dobogó szívekbõl. A hosszú tót fiú, aki útközben elaludt, most
végképp fölébredt s halkan, keservesen nyújtva kezdte dúdolni:


  Cservena vinkó, bile kolácsi...


A következõ pillanatban azonban már abba is hagyta. Egy puskatus,
barátságos nyekkenéssel vágódott az oldalába. Némán mentek tovább.

Kilenc óra lehetett, mikor a köd szakadozni kezdett az elõbújó
napfényben. A havas erdõ tele lett aranyos ragyogással. Az olvadó hó
csepegve hulldogált az ágak között és egyhangúan kopogott az avaron.
Langyos zsongó muzsikája betöltötte az erdõt. A gyenge szélben nedves
földszag érzett s a katonák nehezebben lélegzettek.

Az út egyre meredekebb lett.

Balról, a sûrû tölgyes oldalából keskeny patakokban ömlött alá a hóvíz s
keresztülfutva a szekérúton, gyors szökkenéssel táncolt lefelé a meredek
mélységbe.

Óvatosam, a legnagyobb rendben haladtak a csapatok.

Egyszerre gyönge pukkanás zavarta meg az erdõ halk muzsikáját.

Mindenki összerezzent.

A fegyverek idegesen csörrentek meg s utána félelmes csend támadt.
Mintha az ágakról permetezõ vízcseppek is fönmaradtak volna.

Megálltak.

Az altisztek suttogva adták tovább a parancsot.

A pukkanás újra fölhangzott, most már valamivel erõsebben. Nyomon
követte a harmadik, negyedik.

A kaptató hajlásánál futó alakok tûntek fel. Patrulok voltak. Puskájukat
kezükben tartva bukdácsoltak lefelé a hepe-hupás úton.

Lihegve jelenttették, hogy az ellenség csatárjai az útra dûlõ hegyoldalt
megszállva tartják, mintegy negyedmérföldre, olyan ponton, ahonnan
golyóik az országutat hosszában söprik.

A tábornok gyorsan rendelkezett.

Egy századot felküldött az erdõs hegyoldal tetejébe, hogy azok az
ellenség csatárjait kimozdítsák helyükbõl. Az ütegbõl két ágyút
elõrehozatott és lemozdonyoztatott a keskeny szekérút két oldalán. A
gyalogság rohamoszlopban állt, készen az elõnyomulásra az erdõszél
födözete alatt, míg a huszárok hátvédül maradtak az üteg többig ágyúja
mellett.

A hegytetõre küldött század megkezdte a tüzelést. A kopár fák közt
piszkos füstfelhõk gyülekeztek az éles dörrenések nyomában. A tábornok
kivont karddal állt a gyalogosok élén.

Ebben a pillanatban nyolc-tíz huszár rohant el mellette, váratlanul
elõretörve az országúton minden parancs nélkül. Úgy látszik, elunták
hátul a várakozást az ágyúk mellett s most vad kiabálással vágtattak az
ellenség hadállása felé. A tábornok ajka elsápadt a dühtõl.

De mielõtt még szólhatott volna, sûrû fegyverropogás hangzott s a
huszárok ész nélkül robogtak visszafelé. Az ellenség golyói oldalba
fogták õket. Két ló hörögve bukott el s a többiek keresztülgázoltak
rajta, õrült iramban zúdulva neki egyenest a felállított rohamoszlopnak.

A tábornok látta a veszedelmet s elõreugorva a legelsõ huszár lovának
szügyébe döfte a kardját. Az erõs penge elpattant s a tábornok arcába
forró vérsugár szökött. A ló, fején keresztülbukva, maga alá temette
lovasát.

De ez már nem használt. A fejvesztett kis huszárcsapat belegázolt a
gyalogság tömör soraiba.

Rettenetes fejetlenség támadt.

A zárt oszlop rendje megbomlott és szakadozni kezdtek a sorok. A hátul
álló újoncok eldobták fegyvereiket és futásnak eredtek.

A tábornok szava élesen süvített át a zsivajon:

--Szuronyt szegezz! Elõre!

A megingott hadsorokból alig egy század teljesítette a parancsot. A
tábornok az indulattól remegve rohant velük elõre. De az elsõ tömeges
tüzelésre ez a csapat is megfordult és lehetetlen volt megállítani,
annál kevésbbé, mert a szekérúton már föltûnt egy ellenséges
vadászosztag, amely futólépésben, szuronyszegezve közeledett.

A futó gyalogság képtelen rémülete magával ragadta a két lekapcsolt ágyú
legénységét is.

Az egész zászlóalj futásnak eredt. A hátul álló huszárok útjokat akarták
állni, de a futók a lovak hasa alatt kúsztak tovább, mikor a lovasok
közéjük vagdostak. Az iszonyú zavarban az ágyúslovak nekivadultak s
csaknem az egész üteg hanyatt-homlok a mélységbe zuhant. Az
ütegparancsnok legázolva, véresen feküdt egy tölténykocsi mellett.

A tábornok hasztalan igyekezett, hogy néhány bátor emberét legalább a
lemozdonyozott ágyúk fedezésére együtt tartsa, nyomról-nyomra hátrább
szorult. Végre azon a ponton találta magát, ahol a két lekapcsolt ágyú
állott. Itt azután az egymást követõ vadászgolyók hangos fütyülése azt a
néhány embert is megszalasztotta, akik még kitartottak mellette.
Segédtisztje is eltûnt mellõle. Egyedül maradt.

Az ágyúk mellett, keresztben az országúton egy tölténykocsi állt. A
tábornok a kocsi mögé vonult s elszántan várt, maga sem tudta, mire. A
szégyen és a tehetetlen düh égette a torkát. A völgybe lerohanó
csapatainak csörtetése egyre gyöngébben hallatszott fel hozzá.

Pár perc mulva az ellenkezõ oldalról fölhangzottak az osztrák néphimnusz
szakadozott ütemei s az út legközelebbi kanyarulatánál kibukkantak az
ellenséges vadászok.

Erre a tábornok is megrendült.

Minden elveszett s a természetes ösztön menekülésre késztette.
Halotthalványan, elhomályosuló szemekkel nézett megfutott csapatai után,
majd visszafordult az ellenség felé.

Ebben a pillanatban úgy rémlett elõtte, mintha a vadászok a nekik
szegzett ágyúktól megrettentek volna. Hüledezve bámultak, lábuk elakadt
s a hurrázás elhalt az ajkukon.

A tábornoknak minden vére a fejébe tódult. A józan, hideg és számító
katonát, aki nem hitt a romantikus hõsökben, a lehetetlent megkísérlõ
pillanatok szédítõ láza fogta el. Kemény, sápadt arca, amely mögé mindig
el tudta rejteni fölindulását, most kigyúlt és hûvös, kék szemében
heroikus tûz lobbant fel. Forró agyán átvillant a gondolat:

--Még megfordulhat a kocka. És én egyedül, két ágyúval föltarthatom az
ellenséget.

Õrület volt, de szép, csodás, nagyszerû õrület. Ebben a pillanatban egy
lángeszû költõ állt az elhagyott ágyúk mellett.

Keze izgatottan kapott a gyújtózsinór után.

A kanóc nem volt seholsem. A gyáván megfutottak azt is magukkal vitték.

A varázsnak vége volt.

A tábornok feje, mintha villamos ütés érte volna, fakón esett vállai
közé. Vad elkeseredéssel dobta el csonka kardját és kilépve a
tölténykocsi mögül, aminek oldalán egyre vésztjóslóbban kopogtak az
ellenséges golyók, befutott a fák közé. A kiálló fagyökerek közt
megbotolva, a sáros talajon minduntalan megcsúszva, ziháló mellel,
halálrafáradtan botorkált elõre. A golyók ide is követték s feje fölött
recsegve töredeztek az apró galyak. A háromnapos kimerültség a
pillanatnyi lázas fellobbanás után ólomsúllyal nehezedett rá. A gerincén
jeges borzongás futkosott. Szinte öntudatlanul csapott le újra a
védtelen országútra. Kemény sapkája megingott a fején és szemébe
billent. Egy golyó fúrta át a tetejét. Meg sem rezzent, futott tovább,
elakadó lélekzettel, megalázva, remény és cél nélkül.

A meredek úton minden lépéssel alábukott az üldözõk lõvonalának. A
golyók ártalmatlanul zúgtak el a feje fölött.

Amint ezt észrevette, újra visszanyerte hidegvérét. Segédtisztjében
kezdett bizakodni, aki bizonyosan a megfutottak összeterelésén
fáradozik.

Óriási ugrásokkal haladt elõre.

--Kicsit kevesebb mohóság és több hidegvér a célzásban,--mormogta fogai
között, amint a golyók egyre magasabban fütyültek el fölötte.

Hirtelen fölujjongott.

Alatta a kanyarodónál föltûnt segédtisztje egy század tót gyalogossal.

--Nem csalódtam benne,--gondolta és egyezerre minden erejét visszatérni
érezte.

--Katonák,--kiáltotta elfulladva,--utánam. Még mindent meg lehet
menteni.

Megfordult és a csapat élén rohanni kezdett fölfelé.

Sûrû golyózápor sivított el fölöttük.

--Bátorság, fiaim, hiszen nem találnak.

A katonák rendületlenül követték. De ebben a pillanatban egy legény
ordítva bukott arcra.

Egyszerre vége volt mindennek.

A visszaterelt csapat rémülten rohant hátrafelé. Nem volt többé hatalom,
amely megállíthatta volna õket. A szûk úton egymást gázolva õrült
üvöltéssel menekültek.

A tábornokot segédtisztje ragadta karon és vonszolta lefelé.

A váratlanul fölmerült végsõ reménynek hirtelen megsemmisülése
megbénította minden gondolatát. Mint két mozgó tárcsa futottak a
vadászok golyói között, a fölfreccsenõ sárban, halottakon és eldobott
fegyvereken keresztül. Gépiesen, öntudatlanul, torkukban a fojtogató
sírással és szívükben a szégyen keserûségével.

Mögöttük gyors egymásutánban villantak föl a fegyverek és õk sárosan,
megtépve, halálrahajszolva futottak tovább lefelé a lejtõn.





A BIHARI REMETE


Százkilenc esztendõ elõtt sugarasabb õsz járt a berettyókovácsi pusztán.

Dér alig fogta a hervadó füvet. A lápos elmélyült ezüsttükrében vénülõ
szépasszonyok telhetetlen hiúságával nézegette magát a felhõtlen
magasság s lenn a síkon, az istrázsát álló jegenyék fölé, hálós
aranysátort vert délszínben a nap. Nagy, égig érõ csend rejtegette a
messzi tanyákat, a töretlen náderdõt, a löszpart meredekjén bókoló
rozmaringfûz-sövényt s a lankás dombolt martjából kimagasló fehér
udvarházat, melynek zsindelysüvegét a néhai bécsi királynõ újmódija
szerint vonatta dupla peremre Bessenyey György úr. A délnek szaladt nyár
siettében ittfelejtett néhány hév hetet. Csak alkonyattájt sétált, végig
a bihari rónák szélén a közelítõ November, violás köduszályát elterítve
a friss szántások fölött.

Az öreg úr, aki egyre ritkábban mártotta meg elébb oly szapora lúdtollat
a kalamárisban,--írás nélkül is fogyott abból a ténta,--mogorva
szótlanságban járta a kúria pipafüstös, homályos szobáit s gyakorta
tekintett ki az ablakon túl esteledõ õszbe. Mi járhatott eszében: Isten
tudja,--Isten, akit Monsieur Voltaire bõrbe kötött, aranyba metszett
könyveinek gonosz syllogismusával tagadott,--talán a pataki kisdiák
betûirtózása, amely nagy egészséges ösztön szégyenkezésbe betegedett a
királyasszony tudós városában, hol annyi átvirrasztott éjszakán
ismételgette a frantzia grammatikátska rendhagyó verbumait, míg a
többiek, a sárga csizmában, aranypaszomántos veres dolmányban, párducos
mentében ékeskedõ ármális nemes ifjak, hajporos dámákkal enyelegtek a
schönbrunni rózsalugasok alatt, avagy talpas poharat hajigáltak a
GrüneKatze pókhasú csaposának fejéhez. De az is lehet, hogy ez enyhe
õszön emlékezései támadtak az õz-szemû bétsi grófnéról, aki mosolygó
komolysággal hallgatta a megtanulhatatlan nyelven írott tragédia recsegõ
sorait:


  Véres áldozatját látom trónusomnak,
  Mely kínos hatalma van királyságomnak,
  Ágist örökösen kesergem vesztével,
  Mert noha elpártolt, de nagy volt szívével...


Ilyen csendes õszidõben sok régi dolgok megfordulnak öreg emberek
fejében.

Derék úr volt, testes, vállas, sûrûvérû besenyõfajta, hatvanhárom
esztendõs korára is kemény bikanyakkal s bár járása kissé elnehezedett,
sohase vesztette el egészen a hajdani testõr mozdulatának feszes
rugalmasságát. Ha egy-egy mérges indulatú, disznótoros, boros estéjét
követõ hajnalon kihozatta rázós szekerén a váradi olasz sebészt, aki
Erdélyországban is híres volt a köpölyözésrõl, utána nyeregbe zökkent s
kilenc agárral késõ délutánig futtatta a nyulat a Berettyó síkján. Hanem
azért a haja csak szép, tiszta ezüstbe keveredett, mint régi
allonge-barókája,--ahogy Nalátzi uram szokta volt emlegetni a parókát. S
hogy õ maga is az elmúlás borús gondjaiba tévedt olykor, arról nemcsak a
Természet világa vagy a józan okosság dicsérete s a Bihari remete
kerekbetûs kézirat-tekercsei árulkodtak ott a kicsiny, házi
bibliothékában, hanem a deckás kert sarkában álló almafa is, amelyet fej
fául rendelt magának öreg Bessenyey György, még a múlt tavaszon kimérve
tövében síri ágya helyét. Kínzó titkokat rejtegetett ez a pusztai
egyedülségben lemorzsolt huszonöt esztendõ, a lét és halál fejthetetlen
kérdéseirõl, a múltba ereszkedett ifjúság visszahozhatatlanságáról s a
komor agglegénység család után sajgó epekedésérõl. De minden titkai
között legfájdalmasabb, mert legmagyarabb, annak a nagy értetlen erõnek
csudája, amely a Musákkal szeretkezõ daliás testõr kezébõl kiütötte a
rigmust keresõ tollat s a sima gallus nyelven társalkodó udvarból
visszasodorta egy nap az õsi portára, villásszarvú ökrei és faggyús
üstökû béresei közé. Micsoda hatalom hajtotta, hogy levesse a szûk
karmazsin dolmányt, fölrúgja az incselgõ Grátziát, hogy megszaladjon a
bársonyszájú grófné forró csókja elõl, megtorpanjon Nyugat nyíló Szezáma
küszöbén s hogy hazatérüljön,--szügybevágott daccal, kopott décbundát
vonván araszos vállára,--tajtékpipák érését vigyázni, parasztszolgálók
állát csipdesni, póri meséit hallgatni, maga borát inni, elzsírosodni s
végtelen õszi napokon egykedvûn nézni az ónos esõ függönyét a fekete
barázdák fölött? Ki rendelte, micsoda homályban lakó istenség
parancsolta rá ezt a sorsot, amelyrõl ma sem biztos, hogy rontás-e avagy
szentséges kiváltság, önmagába visszaforduló ereje a titokzatos ázsiai
léleknek?

Százkilenc esztendõ elõtt Bessenyey György úr, a néki megadatott utolsó
õszön gyakorta töprenkedhetett eme hiábavalóságokon. Nyugtalanul
méregette az öblös szobákat, mindenféle régi írásokat hányt föl,
pattogva szidta a lusta cselédeket s egyre sûrûbben küldött be Váradra
az olasz felcserért. Álmatlan éjszakáin pedig hangos perbe szállt az
Istennel, akit nyakas kálvinistasága pápista úton sem bírt egészen
megtalálni.

Egy estébe hajló délután épp a nagyház ablaka elõtt álldogált, mikor
kerékkattogás verte fel a csendet s bõrfedeles, magas ringóra szíjazott
vén hintó fordult a kúria elé. A bakon pofoncsapott-kalapos kocsis
tartotta a gyeplõt s fehérkeztyûs inas eresztette le a vashágcsót egy
selyemmantillás idõsebb delnõ elõtt, öreg Bessenyey György kicsit
megtántorodott, hogy ráismert a váratlan vendégre. Valami gonosz
nyilallás vágott a mellébe s hirtelen megfogódzott a faragott szék
támlájába. Harmadnapos szakállal, elnyûtt csizmában, pipafüstszagú,
pecsétes házikabátban, de meg így, itt, annyi esztendõ után--nem lehet
ma ezt a vendéget fogadni.

Elfulladt sietséggel szólt át a húgának a másik szobába:

--Eredj le szaporán a hintóhoz s mondd meg a bécsi grófnénak, hogy én
már ott lakom a kertben, az öreg almafa alatt... az utolsó köszöntést
néki küldtem...

Aztán vigyázva lopakodott vissza az ablakhoz s ugráló szívvel leste,
mint fehéredik el a hírre az õz-szemû, bársonyszájú asszony, mint indul
el-elakadó léptekkel a kert felé s mint kulcsolja össze kezét, lehajtott
fejjel állván hosszan, mozdulatlanul a leveletlen almafa elõtt.

S csak akkor szakadt föl mély sóhajtása, mikor a grófné már visszaült a
hintóba s a pofoncsapott-kalapú kocsis megcserdítette az ostort az
ágaskodó lovak fölött.

A hintó elgördült, vissza Várad felé, ahol hosszabb látogatóban járt a
bétsi grófné.

Öreg Bessenyey György pedig nem sokkal ezután nyergeltetett, Nyakába
vonta kopott décbundáját, fölfordult a lóra s nyomába vágott az
elporzott hintónak. Nem sietett. Lépésben haladt. Nem akart utólérni
senkit. Semmit. A határ domb tetején aztán megrántotta, a lova száját.
Megállott. Áthajolt a nehéz vasderes nyaka fölött, szeme fölé ernyõzte
tenyerét s elnézett messze nyugat felé a gyengén párázó violás ködökbe,
amerre a bécsi paloták cifra tornyai magasodnak, valahol a Tiszán túl,
Dunán túl.

Mögötte, a berettyómenti síkon, elfeketedtek az árnyak. Utolsó sugara is
kilobbant a lefutott napnak.





LULLUS RAYMUNDUS

I.


Abban az idõben, amikor Aragónia legbékésebb királya az Isuela völgyén
átlovagolva, Huescába tette át székhelyét, élt az udvarnál bizonyos
Vicente Garcia di Castello nevû zsoldoskapitány, tejtestvére annak a
boltanai tudós vikáriusnak, akirõl Tritheim apát is megemlékezik
Steganographiájában. Ez az erõszakos, bikanyakú fickó, akitõl semmi sem
állt távolabb, mint tiszteletreméltó rokonának szelíd erkölcsei, a
legrettegettebb korhely volt, aki valaha ólomkancsóval verte be jámbor
polgárok fejét a székesegyház mögött lévõ fogadóban. A nap legnagyobb
részét ivással és kockázással töltötte, s felesége, a szép és erényes
Ambrosia, sokszor egész éjszaka hiába várta haza, egyedül virrasztva
mennyezetes ágyában.

Különösen mióta Lullus Raymundus, egy fiatal mallorcai nemes érkezett az
udvarhoz, voltak hangosak az éjszakák a Mór királyhoz címzett
fogadóban, ahol a kapitány elõtt mindig tele kráterrel állott a nehéz
ó-bor, Raymundus lovag úri barátságából.

A lovag éjszínû hollótollat viselt fövegén s úgy beszélték, annyiszor
cserélte azt fel újjal, ahányszor szívébõl egy-egy szerelmes galambot
kiröpített. A huescai asszonyok becsületére legyen mondva, a hollók még
máig sem pusztultak ki az Isuela völgyébõl, bár az sem tagadható, hogy
tollazatuk még ma is ritkább, mint más vidéken.

Egy nyári hajnalon, mikor a Mont Perdu csúcsait már kénsárga fátyolba
takarta az Ebro torkolatában fürdõ nap, Raymundus lovag elszántan
söpörte le a boros asztalról a színes kockákat. Odakönyökölt Castello
kapitány elé s utánozhatatlan nyugalommal, szemét egy pillanatra le nem
véve annak duzzadt, karmazsínvörös arcáról, így szólt hozzá:

--Barátom, a te feleséged a legszebb asszony egész Aragóniában és én
halálosan szerelmes vagyok bele.

A zsoldoskapitánynak tátva maradt a szája a meglepetéstõl. Aztán
egyszerre olyan rettenetes kacagásra fakadt, hogy homlokán
kötélvastagságúra dagadtak az erek. Az egész szoba rengett a nevetésétõl
s közben úgy szuszogott, mintha szélmalmot készülne hajtani.

Lullus Raymundus továbbra is csendesen könyökölt a feldöntött cinpoharak
között s mozdulatlanul meredt maga elé:

--Szeretem, halálosan szeretem...

Castello kapitányt még mindig rázta a nevetés s elfulladva,
szakadozottan hörgött, húsos tenyerével térdét csapkodva:

--Részeg vagy, cimbora, a bölcs Ramiróra mondom, aki tizenhat fõnemesnek
egyszerre vágatta el a torkát ezen a piacon... az én feleségembe
szerelmes... az én feleségembe... nagyon jó...

És újra hanyattvágta magát a faragott támlájú széken, a rázkódó
kacagástól eltorzult arccal.

Raymundus felállott, fejébe csapta tollas föveget s bosszúsan kérdezte:

--A pokolba is, de hát mi van ebben olyan mulatságos?

A kapitány szemébõl csorgott a könny, az ajka rángott s nagyokat nyögve
tapogatta nyilalló derekát. Olyan volt, mint egy szétrepedni készülõ
borostömlõ.

--Ülj le és hallgass rám, cimbora,--mondta végre összeszedve
magát,--derék pajtásom vagy, megérdemled, hogy õszintén beszéljek veled.

Két kézre fogta a tele krátert, ajkához emelte s szürcsölve kezdte inni
a fûszeres bort. Raymundus vállat vont, felcsatolta tõrét és az ajtó
felé indult. De a kapitány, aki a borosedény karimája mögül félszemmel
sandított rá, hirtelen az asztal közepébe vágta a súlyos krátert,
felugrott s úgy megmarkolta a karját, hogy Raymundus felszisszent.

--Hol láttad elõször?--kérdezte durván.

--A székesegyházban. San Pedro alabástrom szobra elõtt imádkozott.

A kapitány közelebb hajolt hozzá.

--Látod,--mondta rekedten,--te is a templomban láttad. Csak ott lehet õt
látni, õ a legerényesebb asszony egész Huescában. Olyan erényes, hogy
senkit sem szeret, még engem se. Én is a székesegyházban láttam meg
elõször, mikor idejöttem a király zsoldosaival. Ott szerettem bele s
ott, a templom kapujában kértem meg a kezét. Hozzám jött, pedig nem
szeretett. Ö csak San Pedrót szereti, a szentet, akit valami olasz
faragott toszkánai kõbõl. Az õ szívét is abból faragták, cimbora, az õ
szíve is fehér és hideg... nem szeret, mert nem tud szeretni. Templomba
jár, imádkozik értem, hû... csak nem tud szeretni...

A kapitány véres szemét gyenge fény fátyolozta be:

--Hûséges, jó, szent asszony... és én mégis korhely vagyok... ej,
mondom, csak San Pedrót szereti... ezért nevettem az elõbb, cimbora...
nem földi embernek való az ilyesmi. Verd ki a fejedbõl, bolondság. Én
mondom neked, elhiheted... Gyere, igyunk inkább és vessünk kockát.

Visszaült az asztal mellé s az ólomkarikás ablakon átszûrõdõ kékes
sugarakba hunyorgatva, a részegek makacsságával, elérzékenyülten
ismételte:

--Szent asszony... szent és hû... senkit sem szeret...

Lullus Raymundus elgondolkozva nézett a kapitányra, aztán hirtelen
megfordult és kisietett a homályos csapszékbõl. Castello álmosan,
értelmetlenül bámult utána.

Egyszerre fázósan összeborzongott.

Az ötlött eszébe, hogy Raymundusnak éppen olyan fehér az arca, mint San
Pedro szobráé a székesegyházban.



II.


Raymundust ettõl kezdve nem látták többé együtt Castello kapitánnyal.

Az udvarnál sem mutatkozott. A mulatozást abbahagyta. Fövegén kifakult,
eltöredezett a hírhedt hollótoll, de nem cserélte fel másikkal. Szótalan
lett és komor. Tekintete álmodozóvá vált, mint az esti tûz, amelyet
pásztorok gyújtanak a Maladetta szakadékai között.

Reggelenkint a székesegyházba járt az elsõ misére s egy oszlop árnyékába
húzódva, elszoruló szívvel várta Ambrosiát, aki mindennap egy órát
térdelt San Pedro szobra elõtt. Csak mikor a szép asszony fölvonta
arcáról selyemfátyolát, ragyogott föl Raymundus szeme s derült ki komor
arca. Ilyenkor mindig föltette magában, hogy megvárja a templom
kapujában, mikor komornájától kísérve hazafelé indul és megszólítja, de
mindannyiszor valami fájdalmas elfogódás vett rajta erõt. Talán mert
arra kellett gondolnia, hogy Castello kapitány itt kérte meg a kezét.

Egy nap--virágvasárnap volt,--Ambrosia, mikor kifelé indult a
nagyhajóból, leejtette kezébõl a szentelt fûzbarkát. Raymundus mellette
termett s felemelte a lehullott ágat. A keze reszketett, mikor
átnyújtotta.

--Köszönöm,--mondta halkan Ambrosia s sûrû szempilláit fölvetve,
ránézett a fiatal lovagra. De hirtelen elpirult, zavartan sütötte le
szemét és kisietett a templomból. Raymundus tekintete mintha megégette
volna.

Másnap mégis mosolyogva bólintott feléje, mikor Raymundus mély bókkal
meghajolt elõtte. Késõbb már pár szót is váltottak, jelentéktelen,
közömbös szavakat, de amelyek mélyén--Raymundus úgy érezte,--szerelmi
vallomás lángolt.

Ambrosia pedig éjszakánként felkönyökölve ágyában, álmodozva nézte a
fehér holdfényt, amely élesen rajzolta ki az erkélyajtó patkós ívét s
akaratlanul Lullus Raymundusra gondolt, aki már egy hónapja nem tûzött
új tollat a fövegéhez. Olykor elõvette csiszolt acéltükrét s sokáig,
érdeklõdve nézte benne magát, mintha valami idegen arcot vizsgálna.
Hajnal felé aztán reszketve temette fejét a forró vánkosokba s görcsös
zokogás fojtogatta a torkát.

Egy reggel Raymundus hazakísérte a székesegyházból.

Szótlanul, lehajtott fejjel ment mellette, e mikor a komlóval
befuttatott kapubolt alá értek, hirtelen szembefordult vele:

--Ambrosia... meg kell mondanom...

Lullus Raymundusnak elakadt a szava.

Ambrosia halkan felsikoltott s kezét szívére nyomva futott föl
szobájába. Azt hitte, összeroskad. Lihegve állt meg a szoba közepén.
Szédült és magában ezerszer befejezte--ijedten és boldogan--Raymundus
félbemaradt szavait: szeretlek... szeretlek...

A szíve hangosan vert.

Egész estig ki nem mozdult a szobájából s elhatározta, hogy másnap nem
megy el a templomba. Korán lefeküdt, de nem tudott elaludni.

Éjfél felé fölkelt, egy könnyû mantillát kapott magára s kiült az
erkélyre. A Monté Aragon felõl langyos szél fujt. Csodálatosan csendes
és átlátszó volt az éjszaka.

Egyszerre összerezzent.

Az erkély alatt megmozdultak a komló vastag fonadékai s a következõ
pillanatban a kõoszlopba fogódzva fölbukkant elõtte Raymundus.
Hajadonfõvel volt s a hold éppen az arcába sütött.

Ambrosia megrettenve ugrott föl.

Lullus Raymundus átdobta magát az erkély korlátján s letérdelt elõtte:

--Bocsáss meg, Ambrosia, de el kellett jönnöm.

Ambrosia hátralépett s karjait védõleg terjesztette maga elé.

--Ne húzódj el tõlem,--folytatta Raymundus, akinek szavai egyszerre
fölszabadult áradatban ömlöttek,--az a szerelem, amely engem idehajtott,
tiszta és szent, amilyen te vagy, nincs rajta a föld szennyébõl semmi.
Egész életemet betölti, mint a napfény a világot. Szeretlek, Ambrosia,
szeretlek... A csillagok szeretik így az éjszakát, füvek a hajnali
harmatot...

Ambrosia szeme elõtt elhomályosodott a világ. Túláradó szívvel, a
beteljesült boldogság sugárzó szépségében állott Raymundus elõtt.
Forróság öntötte el egész testét, torka kiszáradt s remegõ kezei tétován
kapaszkodtak az erkély korlátjába.

--Kelj fel,--mondta végre fojtott hangon,--kelj fel és távozz. Ha valaki
meglátott volna... Megbocsátok, de távozz...

Raymundus felemelkedett:

--Ne ûzz el, Ambrosia. A hitetleneknek száz szavuk van a szerelemre, én
nem tudok egynél többet mondani: szeretlek. S a nap minden óráját csak
azért szeretném lábaid elõtt tölteni, hogy újra ezt ismételjem.

Ambrosia nem tudta kikerülni Raymundus tekintetét. Hosszan, némán nézte
a rajongó lovagot s lassan, szomorú mosolyban simult el arcáról az
izgalom.

Azután beszélni kezdett:

--Raymundus, én hiszek neked. Hiszek abban a csodás, tiszta szerelemben,
amely most olyanná teszi arcodat, mint az ifjú San Pedróét. Hiszem, hogy
ez a szerelem örök és földöntúli, de... én nem tudok ilyen szerelmet
viszonozni. Erre én méltatlan vagyok. Ilyen mélységes lángolást nem tud
megérteni földi asszony. Ha halhatatlanná tudnál tenni, ha nem omlanék
porrá a testem, ha örökre élhetnék: örökre szeretnélek. Ó ha megtalálnád
az élet örök titkát, amelyrõl a bölcsek szólnak, s amely megadja a
halhatatlanság gyönyörét... Tégy halhatatlanná, Raymundus, keresd meg az
élet vizét és én a tied leszek--örökre.

A lovag úgy hallgatta, mint egykor Odysseus a tenger leányainak énekét.

Hirtelen leroskadt Ambrosia elé, ajkához szorította annak keskeny, fehér
kezét s megittasultan mondta:

--Megkeresem és elhozom neked, senora... az Isten engem úgy segítsen...

A hold magasan állt a székesegyház karcsú tornya felett s lenn az
utcavégen fölhangzott Castello kapitány borízû kurjantása.

Raymundus átugrott az alacsony erkélyen, köpenye csuklyáját fejébe húzta
és elindult a Monte Aragon felé, amerre a San Miguel de Foces-kolostor
romjai feketedtek.



III.


A huescai udvar hölgyeinek lovagja eldobta a gazdagon hímzett
bársonyruhát. Fekete kámzsát öltött s elvonult a romok magányosságába,
papyrus-tekercsei, chaldeusok írásaival telerótt pergamenjei és kabalás
fóliánsai közé.

Hét nap alatt megtanulta az írás és olvasás nehéz mesterségét, amit
kétszáz évvel késõbb is csak Paracelsus mestere, a sponheimi bencés
apátúr tudott utánacsinálni.

Megismerkedett a démonológia umukjaival, amelyek felhozzák a rontást és
megtanulta a nagy maszkimok elleni bûvölés örökbecsû szavait. Tudta,
hogy a homlok betegsége a pokolból jött, hogy Namtar maga a döghalál s
hogy Asusu-Niamir visszahívta Istart, a hajnali csillagot. Esztendõket
töltött az egyiptomiak theurgiájába mélyedve, ismerte a Ker-neter
rejtelmeit, ahol a Horusz mérlegén könnyûnek találtaknak fejét a nilusi
ló harapja le. Olvasta a Halottak könyvét, Hermesz Triszmegisztos
Chená-ját, értette Demokritoszt, az abderitát és Zozimes Africanust.
Megtanult bánni az auripigmentummal, amely a melegség hatása alatt
részben arannyá változik, sõt Geber homályos könyvének "második rendbeli
medicináit" is elkészítette. Minden nap gazdagabbá tette tudományban és
bölcsességben, végül az alchimiának már csak a bölcsek kövével
foglalkozó része érdekelte.

Esténkint Albertus Magnust olvasta. Ez a nagyszerû teuton delejes erõvel
vonzotta, kivált mióta megtudta róla, hogy mikor Vilmost, a németalföldi
királyt vendégül látta Vízkereszt-napján a domokos-klastrom kertjében, a
zord téli idõ ellenére levelek és virágok nõttek egy szavára a zuzmarás
fákon. Legszívesebben azonban könyveinek azokkal a fejezeteivel
foglalkozott, amelyek a nagy elixiriumról szólnak. Ezeknek rejtett
értelmét kutatta olykor egész éjszakán át s észre sem vette az idõ
múlását.

A még épen álló refektórium egyik sarka tele volt különbözõ alakú
cserép- és bronz-edényekkel, szárított füvekkel, madár- és
gyíkcsontvázakkal, vasfogókkal és fúvókkal. Egész nap égett itt a tûz
három hatalmas kõlap között s Lullus Raymundus gondterhes arccal állt
elõtte, míg szikár fejét félelmes fénnyel világították meg a gyantáktól
színes lángok.

Egy esõs, télvégi estén végre sikerült metallurgiás kísérlete.

A kénarzén titokzatos keveréke, mint egészen tiszta, aranysárga por
omlott szét a kezében tartott átlátszó kristály-fiolában. Cinpoharat
vett elõ, félig töltötte vízzel, elmondta fölötte az örök változás
kilenc szavát s pár szemet szórt bele a megtalált kincsbõl.

Reszketõ kézzel emelte szájához a drága folyadékot...

Megrázkódott.

Forró tûz járta át testét s ettõl kezdve sem ételre, sem italra nem
vágyott többé. Lullus Raymundus megtalálta a halhatatlanság titkát.

Két hónap multán, hogy megbizonyosodott munkája sikerérõl, elhagyta a
romokat, felöltötte a régi bársonyruhát s kezében a nagy elixiriummal,
megindult az úton Huesca felé.

Enyhe áprilisi nap volt. Az égen ezüstös felhõk fodrozódtak s az
aranyesõ halványzöld ágai között csillogó bogarak keringtek.

Lullus Raymundus dobogó szívvel, görnyedten, lassan lépegetett lefelé a
lejtõn. Mikor áthaladt a város kapuján, alig tudott tájékozódni. Mintha
idegen városba került volna, úgy megváltozott körülötte minden.

Egy szembejövõ fügeárushoz fordult:

--Hallod-e, barátom, hol lakik Vicente Garcia di Castello kapitány?

--A temetõben. Már tizenkét éve,--felelt az nagy nyugalommal.

Lullus Raymundust hirtelen szörnyû félelem fogta el. Most jutott elõször
eszébe, milyen hosszú idõt töltött innen távol. Szinte fuldokolva
kérdezte:

--És az özvegye... a szép Ambrosia? A fügeárus furcsán mosolygott:

--A szép Ambrosia?... Ott lakik a túlsó utca végén, abban az erkélyes
házban...

Lullus Raymundus föllélegzett s megkönnyebbülten sietett arrafelé.

A boltozott kapunyílást szelíden koszorúzták a komló óriásira növekedett
fonadékai s az erkély egészen eltûnt a zöld indák között. Raymundus
lihegve sietett föl a lépcsõn s mámoros örömmel lökte be a nagyszoba
ajtaját.

Csodálkozva állt meg a küszöbön.

A szoba üres volt. Csak késõbb vette észre, hogy az erkélyajtóhoz
állított karosszékben egy sárgásarcú, összetöpörödött, öreg asszony ül,
aki ijedten, bizalmatlanul nézett rá.

--Senora Ambrosia nincs itthon?--kérdezte kissé megzavarodva.

Az öreg asszony felemelkedett, szemében különös fény csillant föl, aztán
intett Raymundusnak, hogy lépjen közelebb. Erõs reszketés fogta el s
alig hallhatóan susogta:

--Raymundus... nem ismersz? Én vagyok... Ambrosia...

Lullus Raymundus megtántorodott. Nem tudott szólni, csak kezét nyújtotta
elõre, amelyben szikrázva villant meg a kristály-fiola.

Ambrosia keserûen mosolygott:

--A nagy elixirium... harminc év után?... Most akarsz halhatatlanná
tenni, így, öregen?... Késõn van, Raymundus, ide nézz...

Letépte mellérõl a ruhát s Raymundus elszörnyedve látta testén a
rákbetegség gyilkos nyomait.

Ambrosia fölzokogott:

--Azt akarod, hogy ilyen nyomorúságban éljek--örökre? Kímélj, Raymundus
és szánakozz rajtam.

Lullus Raymundus öreg mellét is megrázta a fojtott zokogás.

Kezébõl kihullott a kristály-fiola s hangos csattanással millió csillogó
porszemmé omlott szét a márványpadlón.

--Ambrosia,--nyögte leroskadva,--te szabad vagy. Beléphetsz fa mennyei
halhatatlanságba... de én itt maradok a földön-örökre... nem találkozunk
soha...



IV.


A többi megolvasható régi krónikákban. Lullus Raymundus Ambrosiai halála
után belépett a ferenciek rendjébe. De zaklatott szíve nem talált
nyugtot. Nemsokára elment Afrikába, hogy a mohamedánok közt terjessze az
evangéliumot. De hiába kereste a halált, bár többször rettenetesen
megkínozták a pogányok,--nem tudott meghalni.

Isten végre megkönyörült rajta s meghallgatta imádságát.

Egy éjjel a mohamedánok kihurcolták a város elé és megkövezték.
Keresztény utazók találtak rá másnap vérébe fagyva. Még élt. Magukkal
vitték hajójukra, amely útban volt Mallorca felé.

Mikor szülõföldje partjára tették, meghalt. Hamvai ott nyugszanak a
pálmai székesegyház oltára alatt.





ÕSZI HEGEDÛK


  Valakinek a Paradicsomban.
                        Poe.


Ilyenkor már csak Beleznay úr jár a Füvész-kertbe.

Beleznay úr, a mûvész, aki harminc évig énekelte Papagenot a pesti
dalszínházban, jóllehet, titokban fájva álmodott Tristan szerepérõl. Ám
tapsok helyett így is learatta a csendes öregséget. Kecsegeorrú gombos
cipõben, derékba szabott szûk kabátban, magasra csavart fehér shawlja
fölött keményre vont állal s egérszürke kürtõkalapja alatt bánatos
gondolatokkal sétál minden délután az elárvult szilfasoron. Néha megáll
a repkénnyel futtatott, aranybetûs, rózsaszín márványoszlop mellett,
gondosan beretvált állát nádbotja csontgombjára támasztva vagy elnézve
hosszan papirszivarkájának füst-arabeszkjeit, amelyek olyanok, mint a
szultán irádeján a virágos betûk: érthetetlenek és haszontalanok. Máskor
elandalodva fordul be a kígyózó, keskeny útra, fejét féloldalt hajtja,
mintha láthatatlan zenészek hegedûinek taktusára lépegetne a rivalda
szélén.

A díszlet tökéletes.

A háttérfüggöny porcellános kékjét már elfutotta a November lehellete.
Jobbra ritkuló bokrok, szétnyíló legyezõi fölött aranyló kadmiumfoltok,
mögöttük öreg vadgesztenye, harsanó indiai veresben. Odább álmatag
nyírfák krétás dereka, ólomfehérbe mártva, platánok tompa kékezüstje,
violába tévedt orgonával átszegetten, míg túlnan, a néhai tó
horpadásában, az elgurult ecset méregzöld csíkja tüzel a pázsiton. A
pálmák üresre fosztott köröndjét talán egy pointillistai-festõ tarkázta
lehullott hárslevél millió pettyével. Csak a baloldali jegenyék
lombdárdáján komorlik föl az ég párás tükréig az umbra temetõi setétje,
mint nehéz és fájó emlékezés egy drága halottra. Az üvegház:
gyöngyfényben úszó óriás koporsó s elõtte a buxus illedelmesre nyírott,
négyszögbe zároló szalagja szinte úgy rémlik: fekete szegély a nyár
gyászjelentésén.

Beleznay úrhoz, aki elmúlott ifjúságát sétáltatja az alkonyodó kertben,
fölöttébb illik ez az Olgyay-színekbe hangolt szomorúság. Ö maga talán
legjobban érzi ezt s míg egyenesre húzott derékkal ballag a néma úton,
szívét befelé hulló könnyek esõje veri.

Az árnyékkedvelõ növények lejtõje felõl,--ahol titkon csókolódzó
szerelmesek bujnak meg minden tavaszon,--most gyenge szél kapatja
szárnyát. Meglibben a sárguló levelek pilleraja s a cserjés vesszõin
simán fektetik keresztbe vonóikat a titokzatos zenészek.

A nyitány megkezdõdik.

Mélyhegedûk bánatos andantejával indul, hosszan, vontatottan a halk õszi
muzsika: Hallgasd csak, hallgasd a Vágyak énekét...

--Minden mozdulásod, szándékod és tetted õsi éltetõje végokon: a vágy.
Mindig hiányát érzed valaminek, ami után kezed kinyújtsad, sohase vagy
egész, zárt és befejezett. Ha nevetsz, hiányzik a sírás lázas forrósága,
ha ölelsz: az epedés fájdalma, ha révbe érsz: a küzdés izgalma, örök
kettõsségét sejted meg a világnak s örök tragikumát magadnak.

Beleznay úr elfúló mellel vigyázza az õsz hegedûversenyét. A lelke most
kinyitott ajtó s visszhangos zúgással árad be rajta a prestosoba lendülõ
szonáta elsõ tétele:

--Nincs, nincs soha egészen betelõ vágyad. Ha a csók, a siker édességét
issza a szád, hol van kínzó gyönyöre az útnak, mely odáig vezetett?
Vágyódás és elért vágy, együtt, egyszerre kellene, kívánság és
beteljesülés, együtt, egyszerre lenne csak teljesség. De jaj, sohase
juthatsz el eddig. Ezért sajog betöltött álmod mélyén a csalódás
fanyarsága, mint színméz édességében a fulánk mérge. Boldog vagy, ha
virágos nyoszolyádba fekteted szerelmes párod, de a boldogság--amíg csak
álmodtál róla,--odavan, többé már nem adatuk meg néked. Ezért nincs,
nincs soha egészen betelõ vágy, csak vágyakozás az elérhetetlen után.

Az új tétel tajtékos hullámai már vágtatnak, mint az elszabadult csikók,
lebegõ sörénnyel. És viharos crescendóba zendül a megsokasodott hegedûk
vad zokogása:

--Mi után futsz hát? Amit elérhetsz, sohase teljesség. Amit elnyersz:
azért nem érdemes küzdeni, amiért érdemes: soha el nem nyered. Futsz
mégis, vergõdsz és gyötrõdöl, miért, miért? Magadat keresed talán a
szörnyû kört futván, de tegnapi vagy holnapi magad soha utól nem éred.
Nincsen és nem lesz soha beteljesülés.

Beleznay úr egy hársnak dõlve, elfehéredett arccal hallgatja a tomboló
furiosót, amely végre megcsendesedik a zárótétel ünnepi hömpölygésében:

--A te tragikumod mégis az Élet éltetõje. Az egészen betelt vágy örök
megnyugvás lenne, maga a halál. Egy, egyetlenegy csók kellene csak, egy
szín, egy illat, egy hang és ki lenne merítve a világ gazdagsága.
Megszakadna az örök folytonosság, míg így minden csalódás új vágy magját
csiráztatja. Érzed az õszi kert terhes földszagában a jövõ tavasz
ígéretét? S ha kevés ez a bölcsesség, ha hideg és nyugtalanító:
óvakodjál a teljesedéstõl. Õrizd meg álomnak az álmot, vágynak a vágyat,
sóvárgásnak a sóvárgást. Hogy ne csalódjál: óvakodjál a beteljesüléstõl.

Lassan, ahogy a sóhajtás hal meg, hallgatnak el az õszi hegedûk.
Beleznay úr még sokáig ott áll az öreg hárs törzséhez támaszkodva. Talán
Tristanra gondol, kinek aranyhímes palástja csak álmaiban lengett vállán
és egész bizonyosan Isoldéra, akit nem csókolt meg harminc év elõtt a
májusi nászlugasban.

Azután...

Azután csengetnek az õr kis házikója mellett, mert már hat óra van és
hat órakor bezárják a Füvészkertet. Beleznay úr pedig elmegy haza s
lehajtja öreg fejét a boldogtalanság párnájára, amelybe áldott kezek
valamikor az illúzió kék virágát hímezték vigasztalásul.





ÖREG SINKA GYÖRGY


Élete hatvanadik nyarán--mint a többi parcellás-paraszt,--letette a
kapát s kiköltözött a péterszögi szõlõbe. Nem dolgozott többet, csak
pipált és szemlélõdött, hallgatván a füvek növését s a jegenyésben
csörgõ seregélyek lármáját. Nem unta el majd egy emberöltõ hosszat.
Hetenkint egyszer--tisztát váltani--beballagott a messzi kúntorony alá,
a városba, ahol a fiai, unokái "tükörbül fésülködõ" urak voltak. Nem
szerette õket, minthogy talán senkit sem szeretett igazán egész életében
Szekerka Palcsin, az öreg cseléden kívül, aki minden hónap elején
lenyírta ráncos álláról a havas szakáltarlót.

A nagyapja még szabadhajdú volt, aki akkor hagyta abba a marhahajtást,
mikor az elsõ venyigét bujtatták a Nyilas homokjába. Annak a szigorú,
kemény erkölcsét õrizte kilencvenesztendõs öreg Sinka György. Vasalt
csizmában járt, hosszú üstökét fésûbe szorította, a három nagy ünnepen
meggyónt és mindennap hét messzõ bort ivott.

--Aki száz évig ilyen bort iszik,--mondta esténkint, szaporábban
emelgetve a virágos cserépkorsót,--az sokáig él.

--Igazság,--bólogatott rá ilyenkor komolyan Szekerka Palcsi, míg
fölverte a venyigetûz lángját, hogy rózsaszínbe borult a gunyhó fehér
fala.

Különben kevésbeszédû, magánakvaló ember volt öreg Sinka György. Illett
nagyon a szomszédjaihoz, akik alkonyattájt átjöttek hozzá s hallgatva
ülték körül a tüzet. Csupa kivénült, ereskezû, szikárnyakú, deresfejû
paraszt, nem igen kapnak a szón, de maguk is nehezen adják.

Csak akkor támadt nagyobb mozgalom, ha valamely szõlõk közt tévelygõ
kuvasz akadt fenn a Szekerka Palcsitól eszközölt kutyafogóban. Ilyenkor
többször járt körül a mázas cserépkorsó s egy-egy kifakadás is
elhangzott:

--Affene a rusnya férgit!

Mintha csak torát ülték volna a szegény állatnak. Szekerka Palcsi sûrûn
fordult az üres korsóval s szította a hamar hamvadó parazsat. Olykor
hajnalig is fönnmaradtak a zordon, vén ivók, mint ükeik hajdan az
áldozati tûz körül, köszöntve a lángoló napot.

Öreg Sinka György bírta az áldomást.

Pár esztendõ óta ugyan mintha kissé megroggyant volna, de azért, ha
megmozdult a vére a szõlõ levétõl, még rácsapott tenyerével a
csizmaszárra, sõt a szüreti tüzet is átugrotta, hogy lobogó gatyáját nem
is simította a láng.

Ez az utolsó szüret aztán különösen emlékezetes maradt a Nyilasban.

Öreg Sinka György fiai, unokái, de a dédek is, teljes számban gyûltek
egybe vacsora után a tûz körül. Szekerka Palcsi a gunyhó küszöbén ült s
harmonikázott, tempósan, öregesen. Öreg Sinka György most se beszélt
sokat, csak ivott s a nóta irányában ingatta a fejét.

Egyszer aztán felugrott s magosat rikoltva, nagyot dobbantott. Táncolni
kezdett, feje fölé emelve a virágos korsót. Vadul, szilajon ropta, akár
hatvan esztendõ elõtt.

--Melyik lábom jár jobban hé?!--kiáltott a nagy vígságba esett apró
népre.

--A szélsõ, nagyapám,--kacagtak az unokák.

--Hejnye, ebatta fattya, iszen mind a kettõ szélsõ,--káromkodott
mérgesen. De azért csak járta, hiába kérlelték a fiai, nem hagyta abba,
míg ki nem dõlt.

Úgy kellett betámogatni a gunyhóba, ahol horkolva aludt el a földre
vetett subán.

Másnap reggel aztán öreg Sinka György nem ébredt fel. Elszállott lelke,
mintha ott komorlott volna a szedett venyigésbõl fölpárázó ködben, az
ólmos õszi felhõk alatt.





ÖRDÖGSZEKÉR


Mikor ilyen keskeny a hold karéja, mindig eszembe jut találkozásom az
ördögszekérrel.

Felejthetetlen nyáréjszaka volt.

A vonat nagyokat kattogva húzott át a váltókon s érezhetõleg lassította
futását. A huszonkettes õrház zöld lámpája csendesen siklott el a
félhomályos fülke ablaka elõtt.

--Végállomás!--kiáltotta egy mély, rekedt hang s a kocsisor zökkenve
állott meg.

Kiszálltunk.

Tizenegy óra lehetett. A félemeletes falusi állomás nehéz tömege
köröskörül egybeolvadt az éjszaka feketeségével. Csak a kijárat fölött
himbálódzó lámpa álmos fényében villant elõ itt-ott egy piros téglasor.
A szemafórjelzõ hosszan, egyhangúan csilingelt s a mezõ felõl tücskök
muzsikáját hozta felénk a júliusi éjszaka langyos szellõje.

A vonat dohogva indult a gépház felé.

Skubinyák, a jegyszedõ dörmögve ment le a töltés szélén.

Egyedül maradtunk.

--Menjünk, nagyon fáradt vagyok,--mondta Leontin s belekapaszkodott a
karomba.

De mikor kiértünk az állomás mögé, meghökkenve álltunk meg.

A kocsi nem volt sehol sem.

--Istenem, apáék megint elfeledkeztek rólunk,--mondta Leontin panaszosam
s én is bosszankodva bámultam az országút szürke sávját, amely alig pár
lépésnyire látszott csak elõttünk.

--Jó egy órába telik, míg hazaérünk,--mondtam inkább magamnak, mint
Leontinnak, aki tanácstalanul tekintgetett körül.--Hiába, a kocsi most
már úgysem jön, legjobb lesz, ha nekiindulunk.

Sûrû, meleg, bársonyos homály borult mindenre.

Az útszéli jegenyék alig váltak el az ég sötétjétõl. Szorongató, vaksi
homály terpeszkedett kétoldalt s alig húsz lépésre elõttünk is
keresztülfeküdt az úton. Néha szinte úgy tûnt fel, mintha élne s
gyûrûzve, lomhán kúszna, csúszkálna körülöttünk.

Éreztem, hogy a húgomnak remeg a karja.

Az országút nyílegyenesen húzódott a falu felé, de néhol lejtett, majd
ismét erõsen kaptatóra vált.

Egyszerre, mintha világosodni kezdett volna. A nagy kõhíd vastag
korlátjai kiváltak a homályból, az országút fakó szalagja hosszabbra
nyúlott s a sötét jegenyék sziluettjei élesebben rajzolódtak rá a
nyugati égre.

Messze, a temetõ mögött, a hold keskeny, halvány sarlója bátortalanul
szállt fölfelé.

Leontin beszélni kezdett, halkan, erõltetetten, de mégis majdnem
vidáman, mint azok az emberek, akik fölül valami rettenetes, nyomasztó
érzés múlott el s ami után nem lehet tovább bírni a hallgatást.

Hirtelen megakadt.

Fojtott, tompa zúgás vágta ketté a csendet. Egyre erõsödõ, berregõ hang
verte fel az éjszakát. Hátunk mögött két-háromszáz méternyire két
óriási, fehér szem villogott a sötétben.

--Automobil,--rezzent meg Leontin s ijedten rántott az út széle felé.

--Várjuk meg, míg elmegy,--mondtam kelletlenül s félrehúzódtunk, egy
kõrakás mellé.

De az automobil nem közeledett. Úgy látszott, mintha egy helyben állana
s félelmesen búgott. Néha felhorkant s utána még rettenetesebb
berregésbe kezdett. Két lámpa-szeme mereven, furcsán villogott, mintha
egyenesen ránk nézne.

--Eh, menjünk,--szóltam türelmetlenül,--majd kitér, ha...

És már indultunk is tovább.

Ismét felhangzott a gép vésztjósló bõgése s a két éhes, csillogó szem
nagyobbnak tûnt föl elõttem, amint visszanéztem.

Az automobil lassan közeledett.

Megdöbbenve álltunk meg.

A gép is megállt.

Egy pillanatra rettenetes csend lett.

A szám széle fázósan reszketett s valami oktalan félelemtõl megriadva
meredtem bele a nagy, kerek tûzszemekbe.

Azok fenyegetõen, hideg mozdulatlansággal ragyogtak vissza.

--Mi ez?--kérdezte a húgom megborzadva. Egész testében reszketett és
rettenetesen sápadt volt. Nem tudtam válaszolni. Aztán egyszerre erõsen
magamhoz rántottam és szinte rohanva vittem magammal. Egy kaptatóhoz
értünk. Zihálva, elfulladva, száraz torokkal kapkodva lélegzet után,
siettünk elõre. A szemünk kitágult s verejtékezõ homlokkal, hangosan
dobogó szívvel iramodtunk el a szikár jegenyék mellett.

A hold már feljebb hágott, csak a kõrakások és a fák tövében gyûlt össze
egyre sûrûbb és hosszabb foltokban a feketeség. Elakadva gázoltunk a
süppedõ, mély porban elõre. Halálosan kifáradva értük el a lankás
tetejét.

Visszanéztünk.

Mélyen lenn, a homályban, égett a két parázsszem, de már nem volt benne
semmi borzalmas. Fellélegzettünk s nyugodtan, lépésben indultunk lefelé
a hosszú lejtõn. Szólni nem tudott egyikünk sem. A Sirató mellé értünk.
A zizegõ sás feje koppanva ütõdött össze a gyenge, simogató szélben. A
falu felõl szakadozott tülökszó hangzott. A toronyõr féltizenkettõt
jelzett.

Már csak félórai út odáig.

Csendes és nyugodt volt minden. Az automobil elmaradt. A szörnyû szempár
nem látszott.

Egyszerre rettenetes bõdülés harsant fel szinte a fejünk fölött.

A két óriásira megnõtt, kegyetlenül villogó szem a dombtetõrõl gúnyosan
hunyorított utánunk. Ugató, hörgõ üvöltés szakadozott föl a szörnyeteg
torkából s mi csüggedten, halálra gyötrötten hajtottuk le a fejünket.
Megadtuk magunkat és fásultan, megalázva siettünk tovább. Tovább, egyre
tovább.

Most már õ parancsolt, nem lehetett elmenekülni elõle. Ûzött, hajtott
maga elõtt és mi megrogyó térddel, kábultan vonszoltuk magunkat.

--Át kellene vágni a mezõn,--gondoltam és mentünk tovább az úton, az
ismeretlen rém elõtt, amerre õ akarta.

Néha futottunk.

Kövek gurultak szét a lábaink alatt. Majd megálltunk és szembenéztünk a
kísértettel. Néha elmaradt s csak távoli, rohanó dübörgése hallatszott.
Aztán megint utánunk jött és mi legyõzve, agyonhajszolva, tehetetlenül
vánszorogtunk tovább, elõre.

Már nem tudtunk visszafordulni sem. Csak mentünk, rohantunk,
menekültünk.

Végre feltûnt a falu.

A fák fekete foltjai közül fehéren ütköztek ki a házak s a torony magas
sudara, amelynek élén, mint egy megakadt, villódzó selyemfonál,
ragyogott a fogyó hold sápadt fénye. A sûrû akáctömegbõl kicsillant a
nyaraló ablaksora. A terrasz széles ernyõje alatt lámpák égtek s
rószaszín fényük átverõdött a világos vászonfalon.

--Még fönn vannak,--gondoltuk egyszerre megkönnyebbülten és megálltunk.

Hátrafordultunk.

A homályt és csendet nem zavarta semmi. Messzirõl a tücskök monoton
cirpelése hallatszott, úgy, mintha álomban hallanánk.

Az automobil eltûnt.

Kimerülten vánszorogtunk haza. A terrasz lépcsõjén alig bírtunk
felmenni. Vendégek ültek a nagy kerti asztal mellett s mindnyájan
meglepõdve bámultak ránk. Sápadtan, szótlanul álltunk ott a vakító
lámpafényben.

Hirtelen hosszú, elnyújtott, rekedt üvöltés hangzott az országút felõl.
S a kivilágított terrasz elõtt, mint valami elszabadult szörnyeteg,
nagyokat ugorva, bömbölve rohant el egy óriási, vörös automobil.

Nem ült rajta senki.





STRATFORDI HAJNAL


Az ólomkarikás ablakok kitárva álltak s a langyos tavaszi éjszaka
beáradt a szobába, ahol még érzett Jonson Benjámin úr pipájának
kesernyés füstszaga. A lombosodó fák mögött, a kert alján álmodozva
villant meg az Avon gyöngyházszín tükre.

A hajdani keztyüs fia tíz óra tájt felvette a haldoklók szentségét s
most lázas homlokkal feküdt a mennyezetes ágyban. Szürkülõ, gyér haja
csapzottan folyta körül duzzadt arcát. Szaggatottan, nehezen lélegzett.
Mégis, leeresztett szemhéjai alól, olykor mintha tréfásan pillantott
volna Ward Jánosra, a stratfordi papra, aki merev mozdulatlansággal ült
ágya mellett az egyeneslábú széken.

Csend volt, csak Charlecot vadasa felõl hallatszott néha egy-egy rövid
füttyentés: õz-suta adta a vészjelt.

Anna asszony, aki a szoba túlsó, homályos sarkában gunnyasztott,
öregesen csoszogva lépett az asztalhoz s megigazította a lámpa
olajospapir ernyõjét. Aztán aggodalmas arccal tekintett az ágy felé.

--William,--kérdezte félénken,--hogy vagy?

A beteg nem felelt.

--A bor árthatott meg neki,--fordult suttogva a lelkészhez,--nagyon
sokat ittak, egész délután. Drayton úrral együtt. Az a bolondos Ben
Jonson pedig éppenséggel elázott.

Ward János komoly arccal, rosszalóan bólogatott:

--Persze. A régi barátság, a viszontlátás örömére.

A beteg hirtelen megszólalt:

--Eredj pihenni, Anna. Ne aggódj értem, jól vagyok.

Az öreg asszony kissé megrettenve, némán intett s sietve tûnt el a
nyikorgó ajtó mögött.

A megnövekedett csendben a toronyóra éles zendüléssel ütötte el a
hármat. Az éjszaka hûvösebb lett.

William egyszerre felkönyökölt a süppedõ párnára s jobbjával az ablakok
felé mutatott. Lihegve, izgatottan kiáltott a papra:

--Küldd ki õket, János. Nem akarom, hogy itt legyenek. Hátha bejön a
leányom s meglátja... Nézd, ott a függöny árnyékában lapul a fehérképû
dán, mellette az a két sunyipofájú fickó: Bardolph és Pistol, a
szerecsen, meg Richárd, a sátán... Nem akarom látni õket...

Ward János összeborzongott, de a beteg most már megnyugodva folytatta:

--Úgy, köszönöm, János. Mind elmentek. De hallga... Mintha az a bortömlõ
énekelne itt valahol a ház körül. Istenemre, ez Sir John Falstaff! Nem
hallod: "Gallért, gyöngyöt, kalárist..."

A lelkész gyöngéden hajolt hozzá:

--Semmi, William. Szél zúg a fák közt.

A beteg elmosolyodott s titokzatosan mondta:

--Igen, a szél, de a lombok közt Puck és Ariel nevet.

Feje visszahanyatlott a párnára. A csend szinte átharsogott a szobán. A
pap szája némán mozgott az ima szavaira.

A beteg újra megmozdult.

--János,--kezdte alig hallhatóan,--ez mind bolondság, szót se érdemel.
Londonban... Blakfriarsban csak komédia volt, álarcos játék. Most vagyok
igazán: én--és ez a valóság. Enyém a legszebb, legnagyobb ház
Stratfordban. Három házam van és százhét hold földem, itt, ahol
harmincegy év elõtt Thomas Lucy, a békebiró megvesszõztetett...
Zsuzsannának és Juditnak nem megvetendõ örökséget hagyok, neked és
barátaimnak egy-egy gyûrût, hogy emlékezzetek reám. Az ég igazságos volt
hozzám... magam ültethettem kertem fáit... ezüst kehelybõl ittam a magam
borát... mit kívánhatnék még?... Boldog vagyok, János, boldog.

Ward János kenetteljes szigorúsággal válaszolt:

--Az Úr megalázza kevélységedet, testvérem.

De William úr ezt már nem hallotta. Arcán mozdulatlanná hidegült a
mosolygás, a lélegzet fönnakadt nyitott ajkán.

Kinn, a keleti égen violás felhõk úsztak s messze, a város szélén egy
kakas, "a reggel harsonája, metszõ hegyes torkával fölveré a Napnak
istenét".

Ára 12 korona.

646-647. SZ. 1037











BALÁZS BÉLA

TÖRTÉNET A LÓGODY-UTCÁRÓL, A TAVASZRÓL, A HALÁLRÓL ÉS A MESSZESÉGRÕL

[Illustration:]

BUDAPEST ATHENAEUM IROD. ÉS NYOMD. RÉSZVÉNYT. KIADASA

Költeni annyi, mint itélõszéket tartani önmagunk fölött. (IBSEN)

A szerzõ minden jogot fentart magának, a forditás jogát is


Volt Budán a vár oldalában egy meredek, nagy rendetlen telek. A
Lógody-utcától fel a Lovas-utig. Az idõsebb Novoszád Ferenc birtoka
volt. Hanem õ már csak a fent levõ kis korcsmát tartotta meg a
hozzávaló kétszobás lakással. Ott mérte az uj móri bort három asztal
vendégének. (Inkább csak a szomszédság járt oda). Lent is volt két kis
ház, a Lógody-utcai kaputól jobbra meg balra, melyek szûk és különös
formájú sikátort alkottak az alsó udvarban. Két-két szoba konyha
mindegyikben, Azokat a gyermekeinek adta jussba már régen. Az egyikben
a lánya lakott férjével és két gyermekével. (A férje, Jung János,
irnok volt fent a várban.) A másik házban ifjabb Novoszád Ferenc
lakott. Õ foltozó varga volt. Kissé félkegyelmû lévén ezt a
mesterséget is alig tudta megtanulni. Hanem a felesége mosni és
takaritani járt és igy--gyerek nélkül--csak megtudtak élni. Az egyik
szobát kiadták tizennyolc forintért. Egy fiatalember lakott benne.
Valami festõ féle.

Igy hát csendesen éltek és nem is volt más zavar, minthogy a
szobaurhoz néha mindenféle furcsa fiatalemberek és lányok jöttek. Az
alagút felõl jöttek Pestrõl késõ vacsora után nagy lármával, és
hajnalig is fent voltak és zongoráztak. Aztán az, hogy a Jungék fia
egy félév óta feküdt már száraz betegségben és Rosenzweig orvos azt
mondta, hogy nem is fog többet felkelni. És még bajt okozott a tavaszi
viz, mert kimosta a felsõ lépcsõt a kõboltiv alatt. (Az öreg Novoszád
azt mondta, hogy száz év elõtt ott pince volt, mely a régi várhoz
tartozott és hogy ott egy alagútnak kell lenni.)

Egyszer vasárnap vacsora után kint ültek az udvarban. A szomszédból is
átjött a fiatal házaspár. Egy sváb napszámos a feleségével. Egyforma
keményített kék kötõkben álltak vállal összetámaszkodva.

Egyszer azt mondta ifjabb Novoszádné:

--Hát már május hónap van.

--Miért gondolja Zelma néni?--kérdezte a szobaúr, aki a maga ajtaja
küszöbén ült törökösen.

--Mert a hold alatt olyan szép világoskék bárányfelhõk vannak. Tessék
nézni. Ha a hold alatt ilyen szép bárányfelhõk vannak, akkor május
hónap van.

--Akkor van május, mikor a kalendárium irja.--Szólt bele
Jungné.--Hamarabb kiolvashatja onnan, aki tud.

Zelma néni nem tudott olvasni. De Jungné a sok nyomorúság miatt volt
olyan és ezért nem vette zokon senki. Õ most is csak az ajtóig jött
ki, mert odabent a férje is betegen feküdt.

--Semmi az, amit a kalendárium ir--mondta a szobaúr. Felállt és tiz
ujjával fésülte hosszú, borzas haját és nézte a holdat.--Semmi az,
amit a kalendárium ir. Mikor áprilist irt, olyan köd és hideg volt,
hogy az október sem mindig olyan. Tizenkét táncos az, aki nem megy
mindig rendesen egysorban. Január van mondják, az emberek: szánkáznak
és korcsolyáznak. De egyszerre csak egy fényt tükröz egy ablak. Mi
volt az? Egy júliusi alkony szaladt keresztül. És többen is vannak,
mint tizenketten. Csak a többinek nincs neve. Például mi az, mikor
hóolvadáskor olyan bágyadt, puha az erdõ, mint nagy nyárban és még
fénye sincs? A többi névtelen. De ma este majus van.

Jungné vállat vont és hirtelen fordulással bement a lakásba.

--Hát persze--mondta Zelma néni szégyenkezõ hangon, mert õ sem értette
ezt a beszédet.--Hát persze. Van mindenféle.

Akkor fönt a bosnyák kaszárnyában megszólalt a takarodó. Csendesen
hallgatták.

--Jól fújja--mondta ifjabb Novoszád Ferenc és nevetett utána. Mindig
nevetett utána, ha valamit mondott.

--Most már meleg van--szólt vissza a felesége--holnaptól kezdve
idekint is dolgozhatsz az udvaron. Legalább kilehet takarítani már a
szobát.

--Igazán--kiáltott fel a szobaúr--az enyimet is, Zelma néni. Én is
idekint fogok dolgozni.

--Ki lehet hozni a Kálmán ágyát is,--folytatta Novoszádné.--Mért ne
legyen szegény még egy kicsit jó levegõn. Hát nem igaz?

Igy beszéltek. Aztán a szép fiatal házaspár elköszönt. Eddig is csak
ugy szótlanul álltak, vállal összetámaszkodva. Zelma néni is fölállt a
sámliról.

--No Franci--mondta--menj fel az öreghez. Kapsz egy kis bort. Vigyázz
majd a lépcsõn, ha lejössz.

Mikor ifj. Novoszád Ferenc már a boros pince fölött a kert keritésébe
kapaszkodva haladt fölfelé, akkor Zelma néni egy tányéron tésztát
hozott ki.

--Géza úr--mondta--hoztam egy kis vacsorát. Tessék megkóstolni. Ugy se
tetszett máma vacsorázni.

--De nem is akartam Zelma néni.

--Csak tessék. Ugy is sokat csináltam. Minek egyen meg mindent a
férjem? Eleget esznek-isznak õk odafent Novoszádéknál. Hát nem igaz?

--Megtöltötte a lámpámat, Zelma néni?

--Nem töltöttem. Hogy máma korán feküdjön le, mert az éjjel késõn
tetszett megint haza jönni.

--Igaza van. Kár, kár, hogy aludni is kell. Pedig hát mi különbség
van? Nincs fal a nappal és az éjszaka között.

--Csak tessék lefeküdni.

Igy beszéltek. Hanem a szobaur még sokáig állt az udvarban az ajtóhoz
támaszkodva és nézte, hogy a holdfényben ragyogó meszelt falak miképen
dobnak egymásra nagy, görbe, fekete háromszögeket és sokszögeket,
kusza vonallal vágva ablakot, ereszt, kéményt, néma és mozdulatlan
harcban. És nézte fent a kertet, melyben vad és gondozatlan bokrok
feketedtek valami idegen növényzetté és a fehéren csillogó kerités
rácsa közül kiömlöttek mélyen lehimbálva a pince kõfalán. Mint egy
fehér kéz ujjai közül, amit már nem bir fogni. Odafent pedig az öreg
Novoszád kis korcsmája világitott pirosan, mint valami õrtorony és
messzire ellátszott a vérmezõ felett.

--Hát már május hónap van--mondta hangosan.

Másnap reggel nagy rendezkedés volt az udvarban. Ifjabb Novoszád
Ferenc már hat órakor kihozta az alacsony suszter-asztalt az ajtó elé
és izgatott gonddal minden egyebet is, amire nem is volt szükség.
Kilenc órakor, mikor a szobaur melléje telepedett a festõállvánnyal,
vásznakkal és festékes ládával, õ még mindig az asztallal
foglalkozott, hogy biztosan álljon az udvar gömbölyü kövein. Késõbb
délelõtt, mikor már melegebb volt, kihozták Jung Kálmánt. Mindenki
segitett az ágyát vinni, csak Jungné ment vissza a szobába sirni.
Odakint jobban látszott, hogy milyen sovány és vértelen. Pedig már
tizenhét éves szép fiu volt és sok pénzt költöttek rá. A nagy pincefal
mellé tették, ahol a kert bokrai hajoltak föléje. Kecskerágó, bodza és
vadszõlõ. De cseresznyefa, barackfa és almafa is állott fölötte.
Bimbóztak épen és még keresztül látszott az ég. Mikor mindenki
visszaült már a helyére, Novoszádné körül-körül nézett mosolyogva:

--Hát szépen elférünk mindnyájan--mondta.--Kieresztem már a libát is.
Miért guggoljon szegény mindig a ketrecben? Hát nem igaz? Õ is elfér
még.

A szép, nagy liba, melyet két hét elõtt vásárolt, hogy felhizlalja,
óvatos, paskoló lépésekkel próbálkozott elõre. Végre felfogván szabad
mivoltát, hirtelen égnek nyújtotta nyakát, felágaskodott és gágogni
kezdett, szárnyával csapkodván. Ifj. Novoszádné kihozott egy tál
kukoricát számára. Akkor délelõtt sem ifjabb Novoszád Ferenc, sem a
szobaur nem dolgoztak semmit, mert délig mindig kukoricát dobáltak a
libának. A szobaur elnevezte Lenkének.

Azután több napig igy éltek és nem volt semmi zavar. Minden reggel
kijött ifj. Novoszád Ferenc a rossz cipõkkel és a csirizzel. Késõbb
pedig kijött a szobaur a festõállvánnyal, ecsetekkel és odaült
melléje. Szemben a pince magas kõfala mellett Jung Kálmán feküdt
csendesen és mozdulatlanul. Az ágy fejénél kissé hátrább volt egy
szék, melyen vagy az anyja ült, vagy a tizenhatéves huga, a Róza, vagy
más. Azért volt a szék kissé hátrább, hogy Kálmán ne láthassa, ha az
ember sirt. Hát Kálmán csak maga elé nézett borzasztó nagy szemeivel.
Leginkább azt nézte, hogy ifjabb Novoszád Ferenc meg a szobaur hogy
játszanak a Lenkével. Dobáltak neki kukoricát és tanitották.--Délfelé
gyakran mondta a szobaur:

--A fene egye meg ezt a Lenkét. No, Novoszád ur már megint nem
dolgoztunk semmit.

--Majd haragszanak a kuntschaftok. He-he-he.

Az enyéim nem--felelte a szobaur és komoly lett és a vászon elé ült.

Jung Kálmán csak feküdt és nézte a nagy kõfalat. Megszámlálta a
köveket fel a kertig, a fákat, amik a kertbõl kihajoltak és az S alakú
vékony ágakat, melyek majdnem az ágyáig lógtak le. Ha meglengette õket
kicsit a szél, akkor ruganyos, finom levélujjaik végigkapirgáltak a
falon. Olyankor Kálmán összerázkódott. A huga ijedten neszelt fel,
pedig õ csak azt gondolta, hogy talán a tavasznak vannak ilyen finom,
zöld, puha ujjai, melyekkel most szertemászik és érezte a sarkától a
hátgerincén a hajáig. A kövek közt néha vékony gyíkok villantak.
Délfelé erõsen rásütött a lépcsõre a nap és csupa szép kvarcok
gyulladtak ki, mint a kis gyertyák. Ezeket nézte Jung Kálmán. És május
hónap volt.

Egyszer, egy péntek délután, mindnyájan együtt voltak az udvarban.
Csendesen dolgoztak. A szobaur nem fütyörészett és ifjabb Novoszád
Ferenc vigyázott, hogy ne csattanjon nagyot a kalapács. Mert a Lenke
aludt. Éppen kettõjük között, a Novoszádék ajtaja elõtt. Hat órakor
hazajött Zelma néni a ruhakihordásról. Egyenesen Kálmánhoz ment és azt
mondta:

--Nesze egy könyv. Nagyon szép képek vannak benne. Nézegesd csak,
akkor nem fogsz unatkozni.

--Mi az?--Honnan hozta?

--A Kerner uraságtól. Egy széken volt. Nekik ugy is annyi van, hogy ez
az egy meg se látszik. Hát nem igaz?

--Biztos igaz,--mondta a szobaur.--De jobb azt elvinni, ami a polcon
áll rendben, mint amelyik a széken hever vagy a földön.

--Miért?

--Jobb azt elvinni. Mert az ember gyakran jobban szereti amit ugy
eldobál.

--Hát van mindenféle--mondta Novoszádné.--Aztán Géza ur is olvassa
el.--Mikor jöttem, egy nagy automobil fordult be az apácáknál a
Lógody-utcába. Már hallatszik is, hogy pöfög.

--Egy automobil, egy automobil.

Mindenki az ajtóhoz szaladt és a szomszédban is mind kinéztek.

--Kihez megy?... Csak az lehet, hogy eltévedt,--vélték.--Lassan megy,
mert a kocsis nézi a számokat.--Milyen nagy.--Ez biztosan egy grófé a
várból.--Ennek minden kereke száz forintba kerül.

Igy beszéltek. Hanem a szobaur visszajött és fésülgette az ujjaival a
haját, aztán a kezébe vette a palettát, de nem ült le a vászon elé.

--Mit szaladgálsz Lenke, mint a bolond--mondta a felijedt libának.
Alhatunk nyugodtan.

Aztán az automobil elment a ház elõtt és a szobaur is lassan leült. De
egyszer csak szaladva jön be Róza és utána ifjabb Novoszád Ferenc.

--Az automobil visszajön. Ide fog jönni. Idejön.

Róza elsápadt és ifj. Novoszád Ferenc reszketett és dadogott.

Akkor egy magas, szép nõ jött be az udvarba. Tiszta selyem ruha volt
rajta. Telistele drága csipkékkel. Könyökig érõ keztyüi voltak és
lobogó tollak nagy kalapján.

--Kérem szépen--kérdezte a hölgy.--Itt lakik Dési Géza festõ?

--Ne-e-em--dadogta ifj. Novoszád Ferenc. Hanem a hölgy épen jobbra
nézett a szobaur felé, aki mozdulatlanul állt. Akkor kitárta karját és
felkiáltott:

--Géza!--Szervusz Géza!

--Szervusz Alice--mondta a szobaur és földhöz vágta a palettát és az
ecseteket. A paletta egészen összetört és két ecset is. Aztán fogták
egymás kezét és a hölgy azt mondta:

--Géza.--Hát itt vagyok. Milyen nagyon-nagyon szép itt. Miért is megy
az ember el Parisba, Olaszországba? Itt festesz az udvaron? És ez
mindig ilyen? Ezek a bokrok, ezek a fantasztikus falak és lépcsõk?...
Oh be nagyon szép. Én is idejövök. Jó? Én is itt akarok festeni.
Szabad?

A hölgy olyan nagyon gyorsan beszélt, hogy ifjabb Novoszád Ferenc nem
tudott felelni. Hanem Zelma néni már ott volt és azt mondta:

--Kezét csókolom. Csak tessék, amit tetszik. Van hely még kezét
csókolom.--És a hölgy kezei után kapkodott.

--Nem szabad néni, nem szabad--mondta a hölgy.--Maga Zelma néni,
ugy-e? Adjon szépen kezet. Igy. Istenem be szép, be nagyon szép itt
maguknál.

--Hát igen, kezét csókolom. Itt jó levegõ van.

--És itt dolgozik a suszter ur is? És ott valaki beteg?

--A sógornõm fia, kérem--felelte Zelma néni.--Csak kihoztuk a jó
levegõre, mert már ugy is meg fog halni.

--Nem akarsz bejönni Alice az odúmba?--kérdezte akkor a szobaur
csendesen.

Hát bementek a szobába és leültek az asztalhoz, az ablak elé és sokáig
nem szóltak.

--Hát itt is lehet nálad lenni, nem csak Parisban.--Mondta késõbb a
hölgy.--Milyen jó az ilyet kipróbálni.--Mért van az a vastag
krétavonal a padlón?

--Ez a fal--mondta a szobaur.--Itt van a mûterem a vonalig és azontúl
van a lakás. Zelma néninek, ha takarit, ide kell tennie a vásznakat,
oda pedig a kottákat a pianinóra és ami még a lakáshoz tartozik.

--Te igaz, hogy az a fiu meg fog halni?

--Nézd mit látni az ablakomból. Ellátni a vérmezõ fölött a budai
hegyekne. Itt a Svábhegy, meg a Jánoshegy. Ott meg a Hármas-határ. Ott
a kis Svábhegy mögött megy le a nap. Este pedig nem lehet tudni melyik
a felhõ, melyik a hegy. Azért aztán minden felhõ. A Lógody-utca is.
Olyankor az ember ül és azt hiszi, hogy egy kis szél kellene csak,
hogy mindezt elfujja és akkor megint a Mont-Parnasson van.

Akkor a hölgy megfogta a szobaur kezét és kék szemei megsötétedtek.
Aztán igy hallgattak sokáig.

--Hát mit csinálnak a fiuk a Lucien Simon iskolájában?--kérdezte
késõbb a szobaur.

--Már majdnem mind elment, Szécsi Pista Olaszországba utazott. Harald
Svendsen meg haza. Roppant fejlõdött az a fiu. Nem hinnéd. Nelli
összeállt megint valami brüsszeli gyárossal. A többivel nem tudom mi
van.

--El muszáj menni az öregtõl. Mert festeni lehet tõle tanulni, de
komponálni nem. Különben azt senkitõl sem lehet tanulni. De az ember
mégis elmegy.

--Ugye? Ugye?--Az ember azt mondja, itt nem lehet boldognak lenni.
Ugyan biztosan tudja, hogy sehol sem lehet. Azért mégis elmegy.

--Akarsz itt festeni az udvarban?--Jó hely. Van egy libánk is, melyet
tanítunk ifjabb Novoszád Ferenccel.

--Persze, hogy idejövök. Ide, ide. Milyen nagyszerû, hogy te magaddal
hordod a te bolondos környékedett a legjózanabb helyre is, mint a
csiga a házát. Hej, Géza élni, élni, élni kellene. De nem máshol,
hanem otthon. Mert ha az ember máshol él, az olyan, mintha csak
álmodna. Sohasem olyan valóságos mint otthon. Tulajdonképen csak ezért
jöttem haza. Csak ezért.

--Nem fog itthon nyakadba ülni a nagyúri, gazdag familiád és a
társaság?

--Fütyülök rájuk. Ugy is levették már a kezüket rólam.--Fõzz teát
Géza, aztán mutasd meg mit dolgoztál.

--Jungéknál vendégek voltak és odakölcsönöztem a csészéimet. De lehet
a lábosból enni kanállal.

Igy beszéltek. Aztán a szobaur teát fõzött a lábasban és két kanalat
hozott. És mikor a teát megitták, elõhuzta a kész képeket a zongora
mögül és azokról beszéltek. Aztán visszaültek az asztalhoz és sokáig
hallgatva bámultak egymásra.

--Furcsa, hogy te itt vagy.--Mondta késõbb a szobaur.

--Mért?

--Mert több mint egy esztendeje, hogy nem láttuk egymást és furcsa,
hogy valaki máshol is lehet, mint ahol az ember megismerte. Mintha
kivágnám egy németalföldi szobából a figurákat és egy olasz tájképbe
raknám. Te nekem egy vászonra voltál festve Párissal.

--Igen.--Mondta a hölgy elgondolkodva.--Te is nekem. De én ugy vagyok,
hogy nem tudom kivágni az embert a tájképbõl, melyben megláttam. Rajta
marad és magával viszi. Igazán Géza: én itt körülötted ugy érzem
Párist, de ugy, hogy soha Párisban ugy nem éreztem.--Sajátságos.--A
legmesszibb dolgok olyan egymás mellett vannak.

--És egymásra tükröznek.--Tudod Alice hogy van az?

--Hogy?

--Páris egy szin, meg Umbria is, meg Buda is. Ezeket aztán keverni
lehet a lélekben, mint a festékeket, Igy van ez.

Akkor már esteledett és egyszer hallatszott az automobil pöfögése.
Messzirõl hallatszott már, mert a Lógody-utca nagyon csendes. A hölgy
felállt.

--Itt a motor--mondta.--Mennem kell már. Nem akarok mindjárt elsõ
héten összeveszni a familiával.

--Hát holnap eljössz?

--El, el. Hiszen úgyis csak júniusig maradok Pesten. Holnap és
holnapután és mindig.--Ugyan ez szomorú pótkávé. Ne haragudj Gézám.
Kár, hogy nem vagyok szerelmes beléd. Egyszer van az embernek ilyen jó
pajtása.

--Isten tudja jó pajtások volnánk-e akkor?

--Mond Géza: Mikor leszek én már végre igazán szerelmes? Ha tudnád
mennyire, mennyire szeretnék. Akkor kimentek az udvarra. Hanem alig
tudtak tovább haladni, oly sok ember volt ott, hogy lássa a hölgyet,
aki a szobaurhoz jött automobilon.

Átjöttek a szomszédok mind és lejött idõsebb Novoszád Ferenc a
korcsmából és valamennyi vendég is lejött. Mindenki levette a kalapját
és köszönt.

--Oda mehetek a beteghez?--kérdezte a hölgy Zelma nénitõl.

--Tessék, csak tessék kérem--felelte Zelma néni izgatottan, lelkesen
és félrelökdösött mindenkit az útból.--Tessék itt van egy szék, ha
tetszik leülni.

--Hogy érzi magát?--kérdezte a hölgy halkan Jung Kálmántól és
elpirult, mert az egész udvarban mindenki hallgatott. Aztán lesütötte
a szemét, mert Jung Kálmán nem felelt, csak sápadtan kitágult
szemekkel bámult az arcába.

--Néha fáradt, tetszik tudni--szólt közbe Zelma néni.--Akkor már nem
tud beszélni.

--Hiszen majd felgyógyul nemsokára. Nem fázik a nyaka? Hûvösödik már.
Takarjuk be. Igy. Jó?

Jung Kálmán szája megrándult, de nem tudott szólni. Akkor a hölgy
hirtelen elfordult.

--Isten velük--mondta és gyorsan kiment az udvarból. A selyem ruha
suhogott a köveken és a kalapja kék tollai beleütõdtek az alacsony
szemöldökfába. Jung Kálmán utána forditotta a fejét.

Odakint azt mondta a hölgy a szobaurnak:--Jár hozzá tisztességes
orvos? Holnap elküldöm az enyimet.

--A szénatérig gyalog sétáltak és késõbb azt mondta a hölgy:--Milyen
borzasztó szemei vannak ennek a fiúnak. Így még sohase nézett senkise
rám. Nem fogok aludni tudni az éjjel.

Mig a szobaur visszajött, az udvarban össze-vissza beszéltek az
emberek. Találgatták, hogy ki ez a hölgy és mindenféle történeteket
mondtak grófnékról.

--Én ismerem ezt.--Mondta a kövér asztalos a Lovas-utról.--Ez a
méltóságos gróf Hohenbergné a várból. Dolgoztam náluk. Biztosan tudom.
Minden délben láttam.

Arcképet jött csináltatni a szobaurnál. Százötven forintot fog fizetni
érte.

--Én megmondom--mondta a tejkihordó a szomszédból, aki mindig részeg
volt. Szerelmes a szobaurba. Ez az. A grófnék csinálnak ilyet.
Tegnapelõtt volt az újságban egy grófné, aki megszökött egy pincérrel.
Ez az.

--Fogja be a száját, maga disznó!--förmedt rá Zelma néni. Inkább
fizesse ki az adósságát. Ez nem olyan. Tudja? Ez egy rokona a
szobaurnak. Tudja? Mert õ is ide fog jönni festeni. A szobaur is
nagyon elõkelõ gazdag familia. Tudja? Csak nem kapta még ki az
örökségét. Két év múlva, már ki fogja kapni. Százezer forintot.

Igy beszéltek. Aztán a vendégek visszamentek a korcsmába. Mindenki
szidta a tejkihordót. Vacsora után a szobaur megint az ajtófélfához
támaszkodva nézte, hogy apró kék bárányfelhõk vannak a hold alatt és
ujjaival fésülte a haját. Szél volt és a feje felett zugtak a fekete
kerti bokrok.

--Most hánykódik a tavasz.--mondta a szobaur. Este nem látni, merrõl
jön a szél és melyik fa zug. Ha nem az éjszaka mozog, mint egy
hajókabin.

Akkor éjszaka ifjabb Novoszádéknál és Jungéknál is éjfélutánig égett a
lámpa. És fent a kocsma hajnali két óráig világos volt.

Másnap délben kétlovas fiakkeren jött egy beretvált ur. Azt mondta,
hogy orvostanár és megvizsgálta Jung Kálmánt. Négy órakor pedig megint
eljött a hölgy. Behozták az automobilból az állványt és egy
világoszöld festékes ládát, aztán betették az ajtót, hogy senki se
jöjjön be bámulni. Aztán a hölgy is leült a szobaur mellé és õ is ugy
festett több kis képbõl egy nagyot

--Csodálatos, hogy emlékeztet ez az udvar egy régi perugiai
házra--mondta a szobaurnak.--Itt valami titok van Géza.

--Hol?

--Olyan nyugtalanitó, olyan gyanus nekem, ha a tájak igy emlékeztetnek
egymásra. Követnek mint egy álarcos ember. Ez a virágzó cseresznyefa,
meg ez a ferde barackfa is olyan ismerõs. Ez talán valami üldözési
mánia. Nem? Kihúzzák éjjel hosszú görbe gyökereiket és utánam jönnek.

--Minden lélekben van néhány tájkép. Az ember csak azokat látja. Ami
kivül van, az csak felidézi.

--Az ember talán nem is utazik, Géza. Csak emlékezik, meg felejt.
Milyen csodálatos a világ.

Késõbb a hölgy felállt és odament ifjabb Novoszád Ferenchez és nézte,
hogyan ver be kis fehér faszögeket egy cipõtalpba, két sorban
köröskörül.

--Novoszád bácsi engedje meg, hogy én is verjek be néhány ilyen kis
faszöget. Borzasztó szeretnék.

Ifjabb Novoszád Ferenc felugrott a kis kerek székrõl, mely már oly
szép fényes volt az üléstõl, mint egy tükör. A hölgy kalapált egy
kicsit és kért egy marék kis faszöget, hogy hazavihesse. Aztán nem
festett többet, hanem õ is kukoricát dobált a Lenkének és arra akarta
tanitani, hogy féllábon álljon, mint a gólya. Késõbb odament Jung
Kálmánhoz.

--Idejöhetek kicsit?--kérdezte a sovány, hosszú Rózától, aki akkor a
széken ült.--Hogy aludt Kálmán az éjjel?

Jung Róza felállt és pislogó, ijedt szemekkel nézte a hölgyet.

--Kérem tessék--mondta majdnem siró hangon és hirtelen beszaladt a
lakásba. A hölgy csodálkozva nézett utána, aztán leült a székre.

--Hogy érzi magát?--kérdezte Kálmántól. Nem fárasztja, ha beszélek
magához?

A fiu nem felelt, csak forró, komoly szemekkel nézett rá.

--Ne is beszeljen. Majd hozok máskor könyvet és felolvasok magának
vagy mesélek. Nemsokára jobban lesz, akkor maga is olvashat.

Jung Kálmán csendesen csóválta a fejét.--Én tudom, hogy meg fogok
halni--mondta alig hallható, súgó hangon.

A hölgy felugrott.--Dehogy fog. Maga azt nem is tudhatja. Verje ki ezt
a fejébõl. Nyárig egészséges lesz.

Jung Kálmán alig látható ajka megvonaglott. Mosolygott. Akkor a hölgy
föléje hajolt és letisztogatta válláról a barackvirág szirmokat,
melyek a kertbõl ráhullottak. Hirtelen megsimogatta a homlokát és az
arcát. Aztán gyorsan megfordult és a szobaurhoz ment.

--Elmegyek. Kisérj el.--Mondta fojtott hangon és már tüzte is a
kalapját.

--Várj egy kicsit.--Felelte a szobaúr.--Valamit beakarok fejezni.

--Rögtön gyere. Rögtön. Én megyek.--Akkor a hölgy el is indult és
futva ment fel a meredek lépcsõn.

--Kapaszkodj a keritésbe.--Kiáltott utána a szobaur.

Fent a korcsma elõtti szõlõlugasban érte utól. A hölgy egy fához
támaszkodva várta és lihegett a futástól. A lemenõ nap aranyos-piros
fénye az arcába és a nyakára sütött.

--Gyalázatos emberek vagyunk Géza,--mondta.--Oh milyen gyalázatosak
vagyunk.

--Miért?

--Hogy örülünk és játszunk tavasszal, bánattal, szépséggel és nem
törõdünk vele, hogy az a fiu a szemünk elõtt meghal. Az orvosom azt
mondta: menthetetlen. És a fiu tudja. Istenem, milyen rosszak vagyunk.

--Nincs igazad, Alice. Fáj neked az a sok halott, ha egy temetõkert
mellett elmégy?--Nem láttad õket élni. Jung Kálmánt sem láttad. Õ már
messze van. Nekem nem fáj. Ha arra nézek, ahol az ágya van, mintha egy
óriási nyitott kapu volna mögötte a pince falában és messzire el
lehetne látni a világ mögé.

--Milyen nyájas, gyönyörû fiu!--Estig telehull a párnája
cseresznyevirággal. Az egész fehérségbõl csak a szeme sötétlik.

--Milyen kegyetlen a szépség Géza, Hogy minden szép. Minden, minden.

--Látod ott a Kis-Svábhegy mögött épen lebukik a nap. Az az Isten
palettája. Egész nap festi a világot. De estére ugylátszik nincs
megelégedve, mert rákeni, ami festék a palettán maradt. A Svábhegy
fekete, a Jánoshegy kárminvörös és az ég szinarany.

--Hogy nézett rám.

--Azt mondtam itt az embereknek, hogy hercegnõ vagy, de hogy annak
titokban kell maradnia. Mondd meg a soffõrödnek, hogy ne fecsegjen.

--Miért csinálsz ilyen komédiákat?

Ezek egész életükben ötven emberrel ismerkednek meg, a Szénatéren és a
Krisztinavároson soha tul nem mennek. Az a fiu majd egy év óta nem
mozdult ki az udvarból se és tudja, hogy nem is fog többet.--Ezért.

--Hogy nézett rám.--Gyere. Nem jövök többet ide. Nem akarok soha többé
ide jönni.

Igy beszéltek, Aztán kimentek a Lovas-utra és találkoztak Zelma
nénivel, aki ruhakihordásról jött haza.

--Kezeit csókolom, méltósága--köszönt Zelma néni és tovább akart
menni.

--Mondja csak Zelma néni,--állította meg a hölgy--haragszanak rám a
Jungék valamiért? Ugy elszaladt elõlem ma a kislány.

--Isten ments, kezét csókolom.--Felelte Zelma néni és nagyon elpirult.

--Hát mért? Olyan félénk?

--Nem. Kezét csókolom. Ez a szobaur miatt van.

--A szobaur miatt?

--A Róza akart a szobaurnál festeni tanulni és azt gondolta, hogy
hozzá fog férjhez menni. És még valamiért. De azt nem illik mondani.

--Nem illik? Édes Zelma néni, kérem, kérem mondja meg.

--Nem. Azt nem lehet, kezét csókolom. Azt nem illik.

Zelma néni nem akarta megmondani és aztán elváltak. Este azt mondta
Zelma néni a férjének:

--Mért nem beretválkoztál te disznó, mikor tudtad, hogy itt lesz a
hercegné? És nem kötötted fel a nyakkendõdet sem. Két év múlva, ha a
szobaur ki fogja kapni az örökségét, nekünk minden hónapban ötven
forintot fog küldeni. De a Jungékkal baj lesz.

Akkor éjszaka vihar volt és a favirágok ugy hullottak az udvarra, mint
a hó. A tejkihordó leesett a lépcsõn.

Azután több napig nem jött el a hölgy. A szobaur minden délután
felállitotta a vásznat, ifjabb Novoszád Ferenc felkötötte a
nyakkendõjét és Zelma néni titokban a Szénatérig is elment nézni, hogy
jön-e az automobil. Azért, mert Jung Kálmán mindig a jobb oldalán
feküdt, hogy az ajtóra láthasson és többször elájult, mert ez nagyon
fárasztotta.

Egy este tizenegy óra tájban megint eljöttek az alagút felõl azok a
fiatalemberek és lányok vagy tizen és kopogtattak a szobaur ablakán,
aztán bemásztak rajta és kihúzták a szobaurat az ágyból és
felöltöztették. Zongoráztak és lármáztak, aztán elmentek mindnyájan
éjszaka a Jánoshegyre.

--Zelma--mondta ifjabb Novoszád Ferenc a feleségének az ágyban.--A
hercegné is köztük van. Hallom a hangját.

--Hallgass!--förmedt rá az asszony.--Aludj inkább. Majd az megy
ezekkel éjszaka, az erdõbe csavarogni. De el ne mondd a hercegnének,
hogy a szobaur elment, mert akkor megharagszik rá.

Másnap délután megint eljött a hölgy. Az automobilból egy nagy
csomagot hozott be a soffõr.

--Édes Jungné--mondta a hölgy Kálmán anyjának, aki épen a széken
ült.--Kérem, ne haragudjon meg ezért rám. Hoztam valamit Kálmánnak,
hogy kényelmesebben és szebben feküdjön. Ugye nem veszi rossz néven és
elfogadja tõlem. Hiszen a fiáért van.

Jungné felállt a székrõl és karikás, fáradt szemei összehúzódtak. (A
férje még mindig beteg volt és több éjjel nem aludt.) AZ arca sárga
volt és merev.

--Kezét csókolom, méltósága. Kérem--mondta halkan.

Gyönyörû finom lepedõk és párnahéják voltak és egy gyönyörû selyem
takaró. Betették a konyhába. Jungné is bement és nem jött ki estig. A
konyhában ült és sirt.

--Ülj már le Alice és dolgozz--mondta a szobaur, mert tönkre szárad
minden a vásznon.

--Nem. Nincs kedvem most festeni--mondta a hölgy és kezeit himbálva
járt nyugtalanul fel-alá az udvarban. Abba is fogom hagyni egészen a
festést. És tavasszal nem is lehet festeni. A tavasz oly kevéssé
festõi motivum. Egészen grafikus. Nézd: ezek a fiatal, vékonylevelü
ágak, mind külön himbáló vonal. Nincs még lomb. Minden fûszál látszik.
Nincs még gyep. Ezt csak rajzolni lehet. Vagy még azt se. Tudod mit
gondoltam, mikor a Jánoshegyrõl néztük a hajnalt? A tavaszt
tulajdonképen csak modellálni lehetne. Annyira egy anyagból van. Nem
érted? Fa, kõ, felhõ egyugyanabból a szines tavaszpárából van
kimodellálva. Oh, nézd csak ezeket a gyönyörû gyikokat a kövek közt.

Akkor a hölgy a pince-falhoz szaladt és egy gyikot akart fogni. De nem
tudott. Aztán Kálmán ágya szélére ült és azt mondta:

--Igértem, hogy mesélni fogok magának. Meséljek az üvegszivü
királylányról?

--Igen. Meséljen--sugta Kálmán. Akkor a hölgy nagy kék szemeivel
felbámult a görbe háztetõre, melyen egy összedûlt kémény téglái
hevertek. Egyik felük fehér volt a meszeléstõl, másik fekete a
koromtól. Azokat nézte és csendesen mesélni kezdett. Mesélt egy
királylányról, akinek üvegszive volt, de nem a mellében, hanem a
fiókban tartotta és egy boszorkánymesterrõl meg egy indiai hercegrõl.
Zelma néni is odajött hallgatni meg a szobaur is.

Mikor vége volt a mesének, akkor a hölgy látta, hogy a Jung Kálmán
szeme tele van könnyel.

--No, Kálmán--mondta lágyan és megsimogatta a homlokát--hiszen ez csak
mese.

Jung Kálmán nemet intett a fejével. Talán azt akarta mondani, hogy nem
a mese okozta a könnyeket.

--Hercegné--sugta aztán--ugy-e, ha meggyógyulok, engem is elvisz
automobilon kocsikázni?

--Hogyne vinném, Kálmán. Elviszem messzire, gyönyörû kertekbe, fényes
kastélyokba.

Akkor a hölgy felállt és bement a szobaur lakásába. A szobaur utána
ment. Aztán sokáig ültek szótlanul, egymással szemben az asztalnál. A
hölgy két ökle közé támasztotta a fejét és kerekre meresztett
szemekkel nézett ki az alkonyodó budai hegyekre, melyek egész fehér
habosak voltak a virágzó fáktól. Nagy könnyek csöppentek néha a
sárgamázás asztalra. Késõbb azt mondta a hölgy:

--A múltkor még tudta, hogy meg fog halni. Ma pedig a felgyógyulásról
beszélt.

--Talán még se jól van, amit csinálsz?

--Mit csinálok?

--Megszeretteted vele az életet. Õ már befejezte és te vágyakat
hajigálsz belé.

--Miért vagy olyan haragos?

--Szerelmes beléd.

--Ne beszélj õrültségeket.

--Nem is lehet másképen.

Akkor a hölgy lehajtotta fejét az asztalra és sokáig maradt ugy
mozdulatlanul. Mikor megint felkönyökölt, azt mondta:

--Nem bánom. És ha szerelmes is. Nem nagyobb ajándék az mindennél?
Miért ne legyen még boldog? Hiszen nem fogja tudni, hogy meghal. És
nem bánom. Ez oly borzasztó, borzasztó szép. Ha gonosz vagyok is,
gyalázatos is, ha utálsz is. Nem tehetek, nem tehetek róla.--A hölgy
felállt.--Kinek leszek valaha annyi, mint ennek a fiúnak? Kinek? És
oly messzirõl jön. Mintha nem is ember volna már. Te ezt nem érted.
Géza, nem, nem, nem tehetek róla.--A hölgy eltakarta az arcát.

--Géza,--mondta sok idõ múlva--haragszol rám?

--Nem, Alice.

--Hát miért vagy olyan szomorú. Neked mindegy lehet. Nem?

Akkor a szobaúr felállt. Gyerünk, Alice--mondta--késõ van már.
Elkisérlek a Lánchidig, ott kapsz kocsit.

Mikor a Lógody-utcában voltak, a hölgy megfogta a szobaúr kezét.

--Ne haragudj rám, Géza--mondta.--Olyan rettentõ nagy dolog a
szerelem, olyan mindennél nagyobb, hogy csak a halál olyan. Istenem,
istenem, milyen jó volna szerelmesnek lenni. Ugy, igazán, kegyetlenül,
egészen. Látod, oly nehéz a tavasz, oly nehéz ez a sok bolonditó
szépség. Az ember belefúl, eltéved, belefoszlik és semmi. De ha
szerelmes volnék keservesen, fájóan, akkor az volna a legfõbb, az
volnék én és ez itt mind köröskörül, csak könnyû ruha volna rajta,
könnyû, szép, tavaszi ruha.

Igy beszéltek. Aztán elértek a Lánchidhoz és elváltak. A hölgy kocsiba
ült. Azon az estén Jung Kálmánnak nagy láza volt. Mindig a hercegnõrõl
beszélt és óriási kertekrõl és márványkastélyokról. Mindig azt mondta,
hogy az: automobil menjen gyorsabban. Azután már csak négy nap múlva
jött el a hölgy. Zelma néni már a Lógody-utcában várta.

--Tessék már jönni,--mondta.--Kálmán sokkal rosszabbul van. Már
nemsokára meg fog halni. Rosenzweig orvos mondta. Mindennap elküldött
engem a Szénatérre, hogy nézzem, jön-e már a hercegnõ. Minden este
sirt.

A hölgy futva jött be az udvarra és lihegve állt meg Jung Kálmán ágya
mellett.

--Itt vagyok,--mondta.

Kálmán nem felelt. Hanem az arca halovány rózsaszinû lett, mint a
fiatal barackvirág és a szemei megnedvesedtek. Olyanok voltak, mint
két fekete tó. Akkor a hölgy leült az ágya szélére és megfogta a
kezét. Hallgatva néztek egymásra.

--Mindennap el fogok jönni--mondta aztán egész csendesen.

Késõbb meglátta a hölgy, hogy Jung Kálmán még ugyanazon a szennyes
lepedõn fekszik, mint négy nappal azelõtt. Akkor odament Zelma
nénihez, aki ruhákat akasztott száradni fent a keritésre, ahová
délután legjobban sütött a nap és a keritésnek gyantaszaga volt.

--Zelma néni--kérdezte--miért nem húzták át Kálmán ágyát avval, amit
hoztam. És miért nem adják neki azt a paplant?

--Ne tessék haragudni, kezét csókolom--sugta Zelma néni. A sógorném,
tetszik tudni, olyan bolondos szegény. Sok bajlódása van neki.

--De hát miért akarja, hogy a fia ilyen piszokban feküdjön?

--Nem tudom, kérem. Õ azóta mindig sir. Azt mondja, hogy az õ fia ugy
is meg fog halni. Hogy ne szeresse a hercegnét jobban azért, hogy õ
szegény és nem tud neki ilyen szép paplant adni. Ne tessék õt
megbüntetni azért. Szegénynek annyi bajlódása van, hogy már nincs is
esze.

A hölgy lehorgasztott fejjel jött le lassan a lépcsõn. Nem ment vissza
Kálmánhoz. A vászna elé ült, de nem festett sem õ, sem a szobaúr,
hanem az ecset szarával piszkálták ki a földet a gömbölyû kövek közül.

--Adhatok én pénzt Jungéknak?--kérdezte késõbb a hölgy, mindig a
földet nézve.

--Most ne. Majd, ha elutazol--felelte a szobaur.

--Egy hét múlva mennem kell.

A szobaur egy vastagabb szárú ecsetet keresett ki és avval ásta a
földet.

--Én is megyek--mondta aztán.--Nyolc-tiz nap múlva folyósitják az
ösztöndijamat.

--Nemsokára vége lesz a május hónapnak.

--Lesz? Furcsa, hogy én nem tudok jövõt érezni.

Itt vannak ezek a virágos bokrok és itt van mellettük, hogy én
Münchenbe fogok utazni. Hát ez nem most van? Egy virágos bokor ott
mellettük. Ott van az a fehér felhõ, ott az a fehér haldokló fiu és
ott van, hogy egy hét múlva elutazol falura. Minden most van. Ha majd
megtörténik, az úgyis egész másvalami lesz. De hogy Paris volt és hogy
München lesz, hogy együtt voltunk és majd elválunk, az mind együtt van
most a Lógody-utcában. Nem?

Igy beszéltek és az ecset szárával ásták ki a földet a gömbölyû kövek
közül. Lenke odajött, mert a szétszóródó, rögöket kukoricának vélte. A
hölgy odacsalta magához és megint arra akarta tanítani, hogy féllábon
álljon, mint a gólya.

--Hát már ez se fog sokáig élni szegény--szólt le Zelma néni a
lépcsõrõl.

--Miért? Miért nem?--riad fel a hölgy.

--Hát holnapután ünnep van. Csak levágjuk már, mert nagyon
megöregszik.

A hölgy felugrott.

--Csak nem akarják Lenkét megölni? Zelma néni! Én azt nem engedem. Nem
engedem. Én megveszem magától Zelma néni. Mennyibe kerül? Tiz forint
elég? Vagy húsz forint? Itt van, Zelma néni.

A hölgy két aranyat adott ifjabb Novoszádnénak, aki ezért kezet akart
csókolni, de a hölgy nem engedte.

--Most a Lenke az enyém. Ugy-e? Most csinálhatok vele, amit akarok?
Nagyszerû, Géza! Tudod, mit fogunk csinálni? Felszabaditjuk Lenkét.
Visszaviszszük az erdõbe. Legyen megint szabad.

--Szamár vagy Alice--mondta a szobaur. A liba házi állat. Sohse volt
erdei madár.

--Mindegy, mindegy. Az õsei szabadok voltak. Mi ugyis elmegyünk. A
Lenkét felszabadítjuk. Zelma néni! Zelma néni kérem, fogja meg a
Lenkét. Kivisszük a hüvösvölgyi erdõbe.

Akkor megfogták és spárgával összekötötték a szárnyát, hogy ne
csapkodjon. Aztán feltették a soffõr mellé az automobilra. A hölgy és
a szobaur beültek és elindultak a hûvösvölgyi erdõbe. Útközben
találkoztak elegáns automobilokkal, melyekben a hölgynek ismerõsei
voltak.

--Valamikor, nem is olyan régen, ezek közt éltem--mondta a hölgy. És
nem is tudtam, hogy más élet lehetséges. Látod, Géza: amit te
elhagytál, az el is múlt. De ezek itt kocsikáznak mellettem és
köszönünk egymásnak. Az én egész életem huszonegy éves koromig. Semmi
a világon nincs olyan érthetetlenül messze tõlem, mint ez a múlt. És
kezet fogunk és beszélgetünk. Néha látom magam köztük. Azt hiszed, nem
szeretem õket? Most már. Ugy-e rabok, ha kiszabadulnak, elszoktak
kérni emlékbe a bilincseiket? Én ezt nagyon, nagyon értem.

Nemsokára elértek egy szép, bokros helyre az eredõben. Ott megálltak
és a Lenkét is leemelték a bakról. Elébb körülnéztek, hogy van-e
valaki az országuton. Aztán szétvágták a spárgát és bevitték Lenkét az
erdõbe. Lenke nagyon meg volt ijedve és azért mindjárt szaladni
kezdett. Sántított, mert rosszul feküdt az automobilon.--Isten veled
Lenke--kiáltottak utána és nézték, mig eltûnt. Aztán visszaültek a
kocsiba és hazafelé indultak. Esteledett már. A budai hegyekrõl kék
párák váltak le és az ut szélén a gesztenyefák gyertyái olyan fehéren
ragyogtak ki a feketedõ lomb közül, mintha igazi lángok volnának.
Fogták egymás kezét.

--Milyen nehéz, nehéz ez a gyönyörû tavasz--mondta a hölgy. Az ember
alig tud lélegzeni benne. Nem érzed?

--De igen. Én azt hiszem, hogy az évszakoknak különbözõ fajsúlyuk van.
A legkönnyebb a tél. Napos délben olyan, mint egy csillogó
üvegbuborék. Az õsz is könnyû még. Minden köd, és úszik, mint a felhõ.
A nyár már veszteglõ, élesárnyéku, súlyos. De a legnehezebb a tavasz.
Azért, mert minden együtt van. Olyan tulterhes. Olyan, mint egy
mámortól nehezedõ, lecsukló szép fej. Mint egy esõviztõl nehéz,
meghajló orgonaág.

Igy beszéltek. Aztán nemsokára elértek a Margit-hidhoz és ott a
szobaur kiszállt és hazament.

Akkor este azt mondta a szobaur Zelma néninek:

--Egy hét múlva elutazik a hercegnõ a birtokára és én is elutazom.

--Vele tetszik utazni? Talán a kedves papájához?

--Nem. Én Münchenbe utazom. Németországba.

--Az messzi van, az a München?

--Bizony messzi, Zelma néni. Most az van a legmesszibb, mert oda
megyek. Más nincs messze, mert másra úgyis csak gondolni kell.

--Hát igen. Van mindenféle. Talán Géza urnák is Teschen városba
tetszik menni? A nénikémnek egy fia ment oda tiz év elõtt egy gyárba.
Nagyon sok fizetést kap. A gép elvitte két ujját. Azért ötszáz
forintot fizettek neki. Az a Teschen, az nagyon messze van.

--Odamegyek, Zelma néni. Teschenbõl jöttem magukhoz és Teschenbe
megyek. Milyen sokfelé vágyódik az ember, Zelma néni és az mégis mind
csak Teschen.

--Hát van mindenféle.

Másnap délután megint eljött a hölgy és attól fogva mindennap eljött
még egy hétig. De nem festett többet. A vásznat, meg a festõállványt,
meg a szép világoszöld festékesládát felpakolták az automobilra. A
hölgy pedig mindennap Jung Kálmán ágya szélére ült és mesélt. Nézte a
mohosodó háztetõn az összedült kémény tégláit, melyeknek egyik fele
fehér volt, a másik fekete és mesélt. Mesélt egy emberrõl, aki egész
egyedül élt a tenger közepén egy óriási virágon. Mesélt egy leányról,
aki egy gyönyörû kertben volt rabságra bezárva, mert a szive a fákba
volt elrejtve, a vére a szökõkutban folyt és a haja össze volt nõve a
szomorufûz hajával. És mesélt egy asszonyról, aki nem szerette az urát
és elment tõle, hogy másikat keressen, amilyet õ kigondolt magának. És
elérkezett kincses barlangokba, magas hegyi várakba és százszorszép
kertekbe. De sehol se mondta meg a nevét, nehogy megismerje õt az az
ember, akit kigondolt magának. Némelyik mese két napig is eltartott. A
szobaúr se festett már késõbb. Elpakolta az ecseteket és vásznakat a
kufferbe és a pincefalnál egy kiálló kõre ült és hallgatta a
történeteket. Ifjabb Novoszád Ferenc is keveset dolgozott azon a
héten. Nem is kell,--mondta,--mert kaptak húsz forintot a libáért. A
kis fehér faszögek csendesen feküdtek a gömbölyû fatányérban és a
kerek, fényes szék sokszor üresen állt. Ha a nap rásütött, ugy
ragyogott, mintha ezüstbõl lett volna. A sovány Róza is kijött
többször az udvarra azért, hogy hallgassa a meséket és azért is, hogy
még lássa a szobaurat, mert nemsokára úgyis el fog utazni, Akkor a
pincefal már majdnem egészen zöld volt, mert a kövek közül sok füvek
nõttek ki és másféle növények. A kertbõl lelógó vadszõlõ pedig
egészben az ágyig ért már és a levelei szélesek voltak és kemények. Rá
lehetett fektetni a Jung Kálmán ágyára. A nap mindig szépen sütött és
az udvarban is lehetett érezni, hogy a fehér kerítésnek gyantaszaga
van és a barna lépcsõn csillogtak a kvarcok, mint száz kicsi gyertya.
Hanem a barackfáról, meg az almafáról nagyon hullottak a virágok és
néha egészen teleszórták Jung Kálmán ágyát.

--Már lehullanak a szép virágok--mondta Zelma néni egyszer.

--Bizony Zelma néni--felelte a hölgy--mint a hervadt levelek õsszel.
Hervad a tavasz. Hullanak a virágok és mi elmegyünk messzire és a
május hónapnak vége lesz.

Akkor már kevesebbet beszélgettek és mindenki csendesebben járt az
udvarban, mert Jung Kálmán mindig gyöngébb lett. A hangja már nem
hallatszott, az arcán két piros folt égett és nagy szemei tétovák
lettek és messzire nézõk.

Az utolsóelõtti napon már nem mesélt a hölgy. Csak fogta Jung Kálmán
kezét és simogatta. Ugy ültek csendesen. A szobaur a pincefalból
kiálló kövön ült és rajzolta õket. Aztán a földre ejtette a
vázlatkönyvet és felállt. Csomagolnom kell már--mondta--és bement a
szobába. De nem csomagolt, hanem az asztalra könyökölve bámult ki a
hegyekre és az ujjaival fésülte a haját. Késõbb kijött az udvarra
Zelma néni és selyemszalaggal összekötött leveleket hozott a köténye
alatt. Rózsaszínû levelek voltak. Mindegyik boriték sarkába egy kis
kép volt ragasztva. Zelma néni elhivta a hölgyet.

--Tetszik látni--súgta neki.--Ezeket a leveleket mind a Róza irta a
szobaurnak. Tessék nézni, milyen szépen tud irni. Azt mondta, hogy
tegyem a kufferjába.

--Adja ide nekem, Zelma néni? Adja. Egy szobaur sem érdemli meg, hogy
ilyen leveleket kapjon.

A hölgy eltette a selyemszalaggal összekötött leveleket és bement a
szobaurhoz.

--Igy csomagolsz?--kérdezte tõle.

--Igy. Pakolom a Svábhegyet, a Jánoshegyet, meg a Hármashatárt.

--Embereket nem lehet igy elpakolni. Kár. Rosszkedvû vagy, Géza.
Megbántottalak valamivel?

--Nem, Alice. Csak hervad a tavasz.

Mikor aznap elmentek, a hölgy öt hosszúszáru, gyönyörû rózsát adott
Jung Kálmánnak a kezébe. Olyanokat sehol se lehetett kapni egész
Budán. A tejkihordó azt mondta, hogy legalább egy forintba kerül
darabja.

A következõ napon vasárnap volt. A hölgy csak hat óra felé érkezett
meg. Zelma néni az ajtóban várta és azt mondta:

--Kezét csókolom. A Kálmán már nagyon rosszul van. A Rosenzweig orvos
a kezét csókoltatja a hercegnének és kéri, hogy ne tessék neki semmit
sem adni, mert nagyon felizgatja. Ne tessék haragudni. Kálmán még most
is a kezében tartja a rózsákat. Nem akarta senkinek sem odaadni. Egész
éjjel nem aludt és fogta. Már elájult. De nem lehet kivenni a kezébõl.

A hölgy nekitámaszkodott a kapufélfának. Nagy kék szemei egészen
elfeketedtek.

--Az udvaron van?--kérdezte nagyon halkan.

--Csak a szobában van, kezét csókolom. Nem szabad már kihozni.

--Jungné odahaza van?

--Bizony bent térdepel szegény az ágynál.

Igy beszéltek. Aztán a hölgy beszaladt a szobaurhoz és a kalapját sem
vetette le, hanem ledobta magát a díványra és hangosan zokogni
kezdett. A szobaur odaült mellé és megfogta a kezét. Talán egy óra is
elmult igy és a hölgy még mindig sírt. Akkor a szobaur azt mondta
csendesen:

--Azért ennek igy kellett lenni, Alice. Most vége, most elmehetünk. Az
ember úgyis mindig mindent félbe hagy. Zelma néni és ifjabb Novoszád
Ferenc tovább fognak élni és én hogy emlékezzem késõbb róluk? Mit
tudom én, milyenek lesznek késõbb és mit beszélnek majd rólunk. De
Jung Kálmánt elpakolhatod már a szivedbe és ezt a május hónapot is.
Tudod, hol a kezdete, hol a vége. És szép volt.

A hölgy föltámaszkodott és a szobaur felé forditotta nedves arcát, de
nem tudott mindjárt beszélni, olyan erõsen juhádzott és a melle
fel-felzihált.

--Géza,--mondta késõbb--ezután már száz férfi jöhet a szerelmével.
Hegyeket mozdithatnak el értem. Ölhetik egymást és magukat. Mennyit
fog az érni nekem ezután? Mi lesz az most már nekem, ha valaki azt
mondja: szeret? Ki szerethet igy?

A hölgy megint visszaesett a díványra és zokogott. A szobaur az öklére
támasztotta a fejét.

--Igazad lehet Alice--mondta.--Talán nem is szabadna másnak ezt
kimondani, csak annak, aki halálán van. Mert mi az ami még elmúlhat?
Az már nincs is. Milyen hatalmas biztosság, milyen fölény a halál.
Haldoklóval nem lehet versenyezni. Ha nem volna halál, festeni sem
szabadna.

Akkor már rájuk sötétedett és a hölgy felállt.

--Isten veled Géza,--mondta, aztán megsimogatta a szobaur haját és
egymás szemébe néztek.--Gyere ki korán a pályaudvarra, Géza.

Senki se látta, mikor kimentek ketten a Lógody-utcára, mert mindenki
Jung Kálmánnál volt. Akkor este vacsora után kint ültek az udvarban. A
szomszédból is átjött a fiatal házaspár. A sváb napszámos a
feleségével. Egyforma keményített kék kötõkben álltak vállal
összetámaszkodva. Egyszer azt mondta ifjabb Novoszádné:

--Hát már eltetszik utazni, Géza ur?

--El, Zelma néni--felelte a szobaur.--Ne sirjon. Visszajövök én még
magukhoz. Ha majd ott leszek, ugyis a Lógody-utca lesz Teschen.

--De két év múlva egészen el tetszik már menni és majd nem is gondol
már a szegényekre.

Keveset beszéltek. Odafent a bosnyák kaszárnyában megszólalt a
takarodó.

--Jól fújja--mondta ifjabb Novoszád Ferenc. De nem nevetett utána.

Késõbb a fiatal házaspár elköszönt. Eddig is csak ugy szótlanul
álltak, vállal összetámaszkodva.

--No, Franci--mondta akkor Zelma néni--nem akarsz felmenni az öreghez
egy kis bort inni?

--Nem kell nekem,--felelte ifjabb Novoszád Ferenc. Hát lent maradt õ
is és talán tizenegy óráig ültek az udvarban és nem beszéltek. A
szobaur még azután is sokáig kint maradt és nézte az újból vastagodó
holdat és nézte, hogy a ragyogó, meszelt falak miképen dobnak egymásra
nagy, görbe, fekete háromszögeket és sokszögeket, kusza vonallal vágva
ablakot, ereszt, kéményt, néma és mozdulatlan harcban. És nézte fent a
kertet, melyben vad és gondozatlan bokrok feketedtek valami idegen
növényzetté és a fehéren csillogó kerítés rácsa közül kiömlöttek,
mélyen lehimbálva a pince kõfalán, mint egy fehér kéz ujjai közül,
amit már nem bir fogni. Odafent pedig az öreg Novoszád kis korcsmája
világitott pirosan, mint valami õrtorony és messzi ellátszott a
vérmezõ fölött.

--Hát vége van már a május hónapnak--mondta a szobaur. Másnap este a
szobaur is elutazott. Már azután nem is történt semmi. Négy nap múlva
meghalt Jung Kálmán. Küldtek a szobaurnak partecédulát. Azt nem
tudták, hogy a hercegnõ hol lakik. Mégis, azután néhány nap múlva egy
nagy kosár jött a postán. Virág volt benne meg egy levél.

Kedves Zelma néni. Szórják ezeket a virágokat a Kálmán sirjára. A
maguk hercegnõje soha, soha sem fogja magukat elfelejteni.

Senki sem látott még olyan szép virágokat.





Title: Takáts Sándor Szalai Barkóczy Krisztina 1671-1724 czím könyvének ismertetése

Author: Angyal Dávid

Release Date: August 14, 2006 [EBook #19040]

Language: Hungarian

Character set encoding: UTF-8


                 TAKÁTS SÁNDOR
           SZALAI BARKÓCZY KRISZTINA
                      1671-1724
                   CZÍMÛ KÖNYVÉNEK
                  ISMERTETÉSE

                        IRTA

                Dr ANGYAL DÁVID
               EGYETEMI NYILV. R. TANÁR

Különlenyomat a «Budapesti Szemle» 1911 június havi füzetébõl

                      BUDAPEST

                        1911

                 TAKÁTS SÁNDOR
           SZALAI BARKÓCZY KRISZTINA
                      1671-1724
                   CZÍMÛ KÖNYVÉNEK
                  ISMERTETÉSE

                        IRTA

                Dr ANGYAL DÁVID
               EGYETEMI NYILV. R. TANÁR

Különlenyomat a «Budapesti Szemle» 1911 június havi füzetébõl

                      BUDAPEST

                        1911


FRANKLIN-TÁRSULAT NYOMDÁJA.

Ismeretes, hogy Takáts Sándor mindig kiadatlan forrásokból meríti
tárczáit, tanulmányait és könyveit.

És nemcsak anyaga új, hanem elõadásának módja is eredeti s érdeket
keltõ. De most nem írói egyéniségével, hanem könyvével akarunk
foglalkozni.

Ez a könyv új képpel gyarapítja történetünk arczképcsarnokát. Szalai
Barkóczy Krisztina neve csak mellékesen volt eddig említve
történetünkben, most koporsójából kikél» és el kell ismernünk, hogy
nevét együtt kell említenünk Zrínyi Ilonával, Lórántffy Zsuzsannával s
Teleki Mihály anyjával.

Az eltünt magyar világ nagy asszonyai közé tartozik, a kik nõi
hivatásukat ép annyi erélylyel, mint okossággal és gyöngédséggel
töltötték be. Nincs semmi kérkedés bennük, szeretnek ós szerettetnek,
férjeikért és gyermekeikért élnek, kitünõ gazdasszonyok, de a közélet
iránt is van érzékök. Nem idegesek, ha a szükség kivánja, fegyverrel
is megvédelmezik birtokukat és sokszor jó tanácscsal szolgálnak a
közéletben elfoglalt férjeiknek. A régiek--mint Takátstól tudjuk--azt
mondották az ilyen asszonyokról, hogy «jámbor asszony, jó nemzet!»

Pedig Barkóczy Krisztina labancz családból származott, de az õ
családjában a királyhûség a magyar érzéssel és szokásokkal jól
megfért. Mint férjének hû társa, kivette részét a nagy kurucz
felkelésbõl is. Tisztelte, nagyra becsülte Rákóczit, a «nagyságos
fejedelmet»; õ is remélte egy ideig, hogy Rákóczi vezérlete alatt a
magyar megszabadulhat a német uralomtól. Bemélte és óhajtotta ezt nem
csupán férje elõmeneteléért, nem csupán a régi magyar rendi világ
feltámasztása érdekében, hanem a magyar nép kedvéért is, mely a XVII.
század végén az idegen uralom alatt kétségbeejtõ' helyzetbe jutott.
Mert Barkóczy Krisztina szerette a népet, sajnálta és gyámolította
nyomorában, a katholikust jobban szerette, mint a protestánst, de
senkit sem üldözött vallásáért, még a zsidókat is pártolta. Az idegent
sem nézte le, a német rabokkal is jól bánt, igazi vallásos érzésbõl
merítette a türelmet mások iránt, a kötelességérzetet, munkakedvet és
a szerénységgel párosult jóindulatot. Szerette a tanultságot, maga is
olvasgatott, örült, ha tudós emberrel társaloghatott, elõmozdította az
irodalmi munkásságot, az iskolai nevelést.

Midõn politikai reményeiben csalódott, jól esett lelkének, hogy
szeretett férje szerezte meg az országnak a békességet. De az új német
világban Barkóczy Krisztina a régi maradt. Segített férjének a
gazdaságban, az idegenek telepítésében, a kiknek utódjai a magyarság
számát és erejét gyarapították, és hû magyaroknak nevelte gyermekeit.
Leánya, gróf Hallerné Károlyi Klára, anyja szellemében írja
gyermekeirõl, délekben és ruhában magyarok maradjanak, az a fõ, hogy
jó erkölcsük legyen, mert ezen gyökérbõl kormányozhatják teljes
életüket». Ilyen magyar anyát nevelt Barkóczy Krisztina, annak a
Károlyi Sándornak imádott hitvese, a kit a mi történetírásunk még most
is oly méltatlan vádakkal illet.

És itt Károlyi Sándorra kell áttérnünk, mert beszélhetnénk-e a jó
feleségrõl méltóan, ha férje pályáját nem érintenõk?

Takáts Sándor mellékesen, de nyomós érvekkel száll síkra Károlyi
Sándor jó hírnevéért. Érvei nyomósak, mert új, vagy figyelembe nem
vett adatokra támaszkodhatik.

Megállapítja, hogy Károlyi Sándor átpártolását Rákóczi ügyéhez a
dolhai gyõzelem után nem épen személyes okokból kell magyaráznunk.
Károlyi jó hazafi volt, az országon is akart segíteni, mikor a dolhai
csata után Bécsbe ment s mikor Bécsbõl visszatért, az országra is
gondolt, nem csupán a maga személyére, mikor a parasztlázadábból
országossá vált felkeléshez csatlakozott. Nem szabad két külön
mértékkel mérnünk egyrészt Károlyi, másrészt Rákóczi és Bercsényi
viselkedését. Az som igaz, hogy Károlyi kincseket gyûjtött a
Rákóczi-felkelés idején. Ezt a mesét Takáts Sándor Károlyi Sándor
vagyoni viszonyainak ismertetésével czáfolja meg.

Még jelentékenyebb az, a mit szerzõnk a szatmári békérõl ír. E sokat
vitatott kérdés Takáts könyvében szerintünk el van döntve. Szerzõnk a
Károlyi család levéltárából vett adatokkal jellemzi az ország
nyomorúlt állapotát a nagy kurucz-felkelés vége felé. Tudtuk eddig is,
hogy siralmas volt ez állapot. Tudtuk eddig is, hogy a szegénység, a
mely az idegen kormányrendszertõl zaklatva fegyvert fogott és
hazahívta Rákóczit Lengyelországból, már 1707 táján csalódva fordult
el a felkelés ügyétõl. De nem tudtuk azt, hogy Rákóczi kormányzata ez
idõtájt már úgy bánt a néppel, mint I. Lipót katonái annak idején, sõt
néha talán rosszabbul is. Máramarosmegye 1708 augusztus 2-ikán írja
Károlyi Sándornak, «annyira jutottak már szegény lakósink, hogy meg
nem adhatván quantumikat, executioval mennek tiszteink és merõ
tirannusi formában füstre köttetvén az lakósokat, félholtan bocsátják
el, mégis semmit sem vehetnek rajtok». Az a mozgalom, mely a
jobbágyokon így akarja a küzdelemre szükséges adót behajtani, többé
nem nevezhetõ nemzetinek és elvesztette jogosultságát. Ezt bátran
állíthatjuk, mert ezzel nem tagadtuk Rákóczi fölkelésének szükséges
voltát és nem tagadtuk azt, hogy Rákóczi nemes optimismussal és ritka
nagylelküséggel töltötte be történeti hivatását.

Nem az a baj, hogy Károlyi megkötötte a szatmári békét, hanem az, hogy
nem köthette meg hamarább.

Takáts kimutatta, hogy Károlyi a szatmári békéért nem kapott
birtokokat, mint Thaly hirdette. Csak 100,000 forint grationalét
igértek neki, a mibõl azonban III. Károly király 1713-ban csak
ötvenezret határozott Károlyinak, és ennek fejében meghagyta
birtokában az erdõdi uradalmat, a melyért Károlyi Sándor már 1707 ben
Rákóczinak 2000 aranyat fizetett, vagyis az uradalomnak akkori teljes
értékét. A mai felfogáshoz szokott írók megütköznek a pénzadományon.
Pedig az adomány kérdése mellékes. Az a kérdés, szükséges volt-e a
béke vagy nem? Mi volt a fontosabb, az-e, hogy Károlyi a maga és
családja vesztével hazájából kibujdosva lovagias hûséget mutasson
Rákóczi iránt, vagy az, hogy az elpusztult ország minél hamarább
nyugalomhoz jusson és újra gyarapodjék? Az a grationale szokásos volt
akkor, nyíltan kérték, nem titkolták. Körülbelül a rendjellel, vagy
valamely magas hivatallal való kitüntetésnek felelt meg. Nem phrasis
az, hogy Károlyinak e pénzt «költségei fejében» igérték. Károlyi
Sándor életrajza még nincs megírva, nagy érdemei és egyéniségének
érdesebb sajátságai még nincsenek kellõkép megvilágítva. De a szatmári
«árulás» meséjét végre valahára el kell dobnunk.

Károlyi nagy úrrá lett a szatmári béke után, de Barkóczy Krisztinát a
fény nem kápráztatta. Szinte sokallotta a nagy czímeket és hatáskört,
a családi vagyon gondozása, gyermekeinek nevelése, a maga kisebb
körében a jótékony és hasznos mûködés volt az igazi boldogsága.
Szívbaja sokáig kínozta, de õ keveset panaszkodott és mindvégig
fáradozott családja és gazdasága körül. Végrendeletében vagyonát három
részre osztotta. Az elsõ részt a bátori minoritáknak és a nagykárolyi
piaristáknak, a másik részt fiának, a harmadikat leányának hagyta.
Károlyi Sándor elrendelte, hogy Barkóczy Krisztina halála évfordulóján
a szegényeknek alamizsnát osszanak, ételt-italt adjanak és a
templomokban istentiszteletet tartsanak. A míg Károlyi Sándor és fia a
derék Ferencz élt, a jó asszony halála napját ilyen hozzá méltó módon
ünnepelték meg.

Nagyon szeretnõk, ha Barkóczy Krisztina levelei minél hamarább
megjelennének. Ez a gyûjtemény rövid életrajzi bevezetéssel és a
szükséges jegyzetekkel, bizonyára érdekes olvasmány lesz. Mert
Barkóczy Krisztina szép leveleket írt, a nélkül, hogy nagyon
törekedett volna a «szép» stílusra, csak épen a lelke tükrözõdik
leveleiben. Nevét föl kell vennünk a magyar levélírók sorába. Takáts
Sándornak pedig köszönettel tartozunk, hogy multunk e kiválóságát
megmentette a feledéstõl.

       *       *       *       *       *

FRANKLIN-TÁRSULAT NYOMDÁJA.









                     Utannyomás tilos.

                            *

                A fordítás joga föntartva.



                BUDAPESTI HIRLAP NYOMDÁJA



József napja Rác-Árokszálláson rendesen egy hétig szokott tartani.
Horváth Jóska ugyan, a házassága óta, roppantul megkomolyodott, de
ilyenkor, egyszer egy esztendõben, kidühöngte magát. Máskülönben
nagy csöndességben élt a csöpp asszonykájával s akik jogász korában
ismerték, el se hitték volna róla, hogy olyan kitünõ fõszolgabiró
váljék belõle. De a régi Horváth Jóska nem veszett el végképpen; a
leányzó nem halt meg, csak aludt. És koronkint föltámadt. Hogy
mennyire föltámadt, arról minden egyes alkalommal három hétig
beszélt Szilas és Bodrog-vármegye.

Ezeket az idõszaki, tekintélyes kirugásokat Horváth Jóska azzal
okolta meg a felesége elõtt, hogy neki gyönge mája van. Az
egészségének tartozott vele, hogy néha-néha nagyokat igyék. És
csakugyan, abban az esztendõben, mikor apósa, az öreg Joannovics
Milán halála miatt nem tarthatták meg a József-napot, Horváth
József belebetegedett a nagy szolidságba. Nem evett, nem
káromkodott, s már attól féltették, hogy búskomorságba esik.
Szerencsére közbejöttek a választások s egy nagyobb szabásu,
mondhatnám: közigazgatási jellegü áldomás után, amelyen néhány
jövevényt hivatalból az asztal alá kellett inni, Horváth Jóska
kigyógyult kedély-betegségébõl.

Hogy a gyönge máju páciens a boritalból, ürmértékben kifejezve,
mennyit használjon, errõl az orvosi tudomány nem nyilatkozik egész
határozottan; s e tekintetben a belgyógyászat jeleseinek a nézete
alighanem eltér a Horváth Jóska vélekedésétõl. Egy azonban
kétségtelen. S ez az, hogy az orvosi tudomány még nem derítette
ki, vajjon a gyógyulás érdekében föltétlenül szükséges-e, hogy a
májbajos ember az összes boros poharakat sorban a falhoz vágja, s a
kúra végén összetörjön minden néven nevezendõ cserép-, üveg-és
porcellántárgyat, ami a kezeügyébe esik. Ez lehet szükséges, lehet
fölösleges; annyi bizonyos, hogy Horváth Jóskának a gyógyászat
terén megvoltak a maga határozott elvei. S nála minden József-nap
úgy végzõdött, hogy pohár meg tányér nem maradt a házban, a vizet
három napig régi befõttes üvegekbõl itták, s ideiglenesen le
kellett költözködni az alsó házba, mert a mulatság színhelyén csak
itt-ott maradt meg egy-egy ablaküveg.

A törékeny tárgyak e szörnyü pusztulása többnyire csak a legutolsó
napon szokott bekövetkezni, akkor, mikor a kijózanodott vendégek
már hazaszökdöstek s a házigazda, akinek végre szintén sikerült
becsípnie, magára maradt a cigányokkal. Ilyenkor mindig igen
érzékeny jelenetek folytak le Horváth Jóska meg a felesége között.
A csöpp asszonyka, aki a pezsgõzés elsõ napján maga volt az édes
nevetés, a finále idején könnyek árjává változott át; Horváth Jóska
megfogadta, hogy soha se iszik többet s falhoz vágta az utolsó
poharat.

Szóval a lakzi mindig bús véget ért. De az eltöltött egy-két-kilenc
napért érdemes volt szenvedni. Hogy micsoda vigasságok zajlottak le
ezek közt a betört ablakok és pezsgõ-foltos falak közt, arról csak
kevesen tudnának beszélni, mert aki jelen volt, az egy darabig nem
emlékezett semmire a világon, csak a süketítõ, folytonos
muzsikaszóra. A cigány éjjel-nappal húzta; ha az egyik kidõlt, volt
helyette más. Kihozták Vásáros-Berénybõl mind a három bandát; az
Európá-ban, az Arany Szarvas-ban és a Metropole-szállóban nem
maradt még csak egy cimbalmos se. Kinek is húzták volna ott? A
honvédtiszteken kivül, akik kilenc órakor haza szoktak menni, alig
egy-két vendég búslakodott a máskor oly hangos Európában; a
többiek, az igazi mulatók: a jeunesse dorée és a huszártisztek mind
kinn voltak Árokszálláson.

Ez a sivár, árnyéktalan kis fészek sok tekintetben vetekedett
ilyenkor a gyakran emlegetett Aranjuezzel. A zaj például semmi
esetre sem volt ekkora Aranjuezben. S mily szép gyülekezete a
lovagoknak és dámáknak! Mert mindig találkozott egy pár vidám
menyecske, aki nem törõdött azzal a néhány kilométerrel. Pár perc a
gyorsvonaton, mi az? S a négyes huszárok olyan jó táncosok voltak!
Nemcsak jól táncoltak: bírták a táncot, csakúgy, mint az italt s
jöttek légyen bárhonnan, tudták élvezni az életet, azon mód, ahogy
csak itt tudják élvezni, a tejjel és mézzel folyó Kánaánnak ezen az
áldott pontján, ahol a természet nyájassága és bõkezûsége az embert
is pazarrá és gondtalanná teszi.

*

Abban az esztendõben, amikor történetem kezdõdik, József napja
péntekre esett. A mulatság tehát csütörtökön kezdõdött. Piros
rózsa, fehér rózsa; szõke leány, barna ... egy kis tánc, egy kis
kártya, sok bor és megint sok bor mellett elmult péntek, elmult
szombat is.

Vasárnap reggel, kilenc óra tájban, Vidovics Feri, aki máskor végig
ki szokott tartani, hirtelen elszomorodott, s a fejébe vette, hogy
haza megy. Vigye el az ördög Horváth Jóskát, meg az egész úri
társaságot, Van der Kerkhoven kisasszonynyal, a sokszoros milliomos
hollandus leánynyal együtt, akit reggeltõl estig neki kellett
mulattatnia, mert a többiek nem igen szerették a francia és egyéb
pogány nyelveket: neki már elég volt a mulatságból.

Mióta a bál elkezdõdött, mindössze hat órát aludt, s egyszerre úgy
tetszett neki, mintha egy örökkévalóság óta volna ébren; mintha
végigitta volna az összes pún háborúkat, a középkort, a
reformációt, s Forgách tábornokné egész fiatalkorát.

A banda áhítatosan ismélelte, amit Rác-Árokszálláson már mindenki
tudott:

      Eltörött a hadnagy lába,
      Nem mehet a kaszárnyába.
      --Ejhé, dudajlé,
      Rózsám, szeretsz-é?!
      --Nem!

A nem"-et az érzékenyebb lelkü vendégek igen sok elkeseredéssel
ekhózták. Vidovics Feri elvégezte magában, hogy fölkel; s szándékát
a nehézkedés és az egyensúly törvényeinek óvatos szemmeltartásával
végre is hajtotta.

Valaki rászólt:

--Friss bácskaiakat.

Vidovics Feri abban a hangulatban volt, mikor az ember hirtelen
lelki szükségét érzi, hogy pofon vágja a legjobb barátját.
Körülnézett, mintha valami elrejtõzött ellenséget keresne. Ahogy
azonban végignézett a társaságon s megpillantotta Cipriani bárót,
aki éppen a cigányokat fincoltatta, okosabbat gondolt. A hadnagy
oly részeg volt, hogy Vidovics Feriben föltámadt a nemesebb mámor
önérzete. Az villant keresztül a fején, hogy õ itt a józanság
nemtõje.

Megindult szó nélkül. Egy kicsit elszokott a járástól; de léptei, a
körülményekhez képest, kifogástalanul rugalmasak voltak.

Hagyták; azt hitték, hogy a szobájába megy.

Úgy reménykedett, hogy az asszonyok még alusznak s föltünés nélkül
szökhetik meg. Van der Kerkhoven kisasszony nélkül számított. A
hollandus leány éppen szembe jött vele. A kertbõl kerülhetett elõ,
mert egy halom virágot tartott a kötényében. Nem is festett rosszul
a bunyevác asszonyok viseletében. Sugárzott az egészségtõl s olyan
volt, mint a frissen nyilt tulipán.

Van der Kerkhoven kisasszonyt már nem lehetett elkerülni. Annál
jobb: legalább egyszer s mindenkorra elbúcsuzik tõle.

Jó reggelt kivánt neki s azután így szólt hozzá:

--Kegyébe ajánlom magamat, kisasszony. Kérem, emlékezzék rám
szívesen.

--Milyen ünnepies! Elmegy?

--El.

--Kár. Szerettem volna, hogyha még marad. Az urak nem szívesen
beszélnek franciául s én oly keveset tudok németül! Ön volt az
egyetlen gavallérom. De remélem, még látjuk?

--Az nem tõlem függ, hanem attól, hogy a kisasszony mennyi ideig
marad Magyarországon.

--Mért? Elutazik?

--San-Remoba megyek egy pár hétre.

--Ah!

--S mivel úgy hallottam, hogy a kisasszony holnapután Temesvárra
készül ...

--Igen. Sorra látogatom frohsdorfi barátnõimet.

--Úgy meglehet, búcsuvizitem alkalmával nem lehet szerencsém.

--Meglehet, Monsieur Vidovics. Tehát addio. Mindig szívesen fogok
emlékezni önre. Vasúton megy?

--Nem. Lóháton jöttem.

--Értem. Á l'anglaise tünik el, hogy itt ne fogják.

--Még van egypár napi dolgom Berényben, csak aztán indulhatok.

--Szerettem volna, hogy ha ön kalauzol Berényben.

--Oda ugyan nem kell cicerone, kisasszony. Egy roppant falu,
melyben hatvanezer ember lakik ...

--De érdekes. A korcsma korintusi stílben épült, s a templom egy
nagy pajta.

--Furcsának találja a mi világunkat ugy-e?

--De érdekesnek, nagyon érdekesnek. Sohase láttam ennyi napsütést.
Itt mindenüvé süt a nap. És a parasztasszonyok cinóber szinü
kendõikkel. Aztán az urak, akik egyebet se csinálnak, csak a pénzt
dobálják ki az ablakon.

--Mert itt mindenki paraszt, senki se úr.

--Annyi bizonyos, hogy felejthetetlen napokat töltöttem itt s hogy
az országuk bájos. Igaz, hova küldjem a Notre coeur-t?

--Tetszett önnek?

--Nagyon. Jó író ez a Guy de Maupassant.

--Én nem is ismerek más írót. Nekem ez az egy is elég.

--Akkor hát ez a kötet kedves önnek s én majdnem megfeledkeztem
róla.

--Boldog volnék, ha megtartaná, kegyességbõl irántam. Egy szép
könyv olyan, mint egy virág; értéktelen s minden szerénytelenség
nélkül föl lehet ajánlani. A más szép gondolatai révén, talán
kérhetek egy kis helyet könyvtára egyik zugában.

--Ezt a virágot önnek akartam adni, de most már nem adom. Nem
akarok kvittelni önnel. Azt akarom, hogy adósa maradjak. Isten
önnel, Monsieur Vidovics.

--Köszönöm, kisasszony, Isten önnel.

S megindult az alsó ház felé.

A leány folytatta útját, de pár lépésnyire megállt, s visszanézett.
Mikor a férfi eltünt a szeme elõl, leeresztette a kötényét; virágai
lehulltak a földre.

Aztán két sûrûn összehajtott papirlapot vett ki a zsebébõl. Az
egyik egy express küldött levélnek a fogalmazványa volt; ezt a
levelet egy héttel ezelõtt õ írta az apjának. A másik az a távirat,
amelyet ma kapott Van der Kerkhoven úrtól. Mindakettõt elolvasta
még egyszer:

Amaz így szólt:

Van itt egy Monsieur Vidovics. Elég jómódu. Mintegy másfélmillió
tallérnyi vagyon. Csupa szántóföld. Szép fiu, fiatal, egészséges.
Mûvelt is, ha éppen akarod. Mit szólnál hozzá, ha mint Madame
Vidovics térnék vissza Hágába? Emma.

Utóirat: Barna, nem lángész, az én genre-em."

A táviratban meg éppen csak ennyi volt:

Van der Kerkhoven kisasszony, Horváth-Joannovics úrnõnél

                                      Puszta-Rác-Árokszállás
                                        per Vásáros-Berény.
                                          (Magyarország.)

Bánom is én.                                        Apád."

Kétfelé hasította elõbb az egyiket, aztán a másikat. Majd
összetépte mind a kettõt apró darabokra s ezt a konfettit is
odaszórta a virágok közé.

*

Vidovics Feri az alsó házban fölvette a lovagló bekecsét.
Megkerülte a nagyudvart s az istállók felé tartott. Olyan egyenesen
járt, hogy aki messzirõl látta, okvetetlenül azt mondta magában:

--Ez vagy fõherceg, vagy egy becsipett ember, aki mindenáron nagyon
egyenesen akar lépni.

Kitünõen tartotta magát. De hogy végre nyeregben ült, mégis nagyott
lélekzett. Olyanformán volt, mint Montmorency herceg, a nagy
hadvezér, akirõl följegyezték, hogy késõ vénségében nem tudott se
járni, se feküdni, csak ülni és lovagolni.

A lova bácskai ló volt, aki értette ezt az állapotot. Ahogy a
gazdája a nyeregbe pattant, konstatálta magában:

--A gazdám egy kicsit ki van készítve. Vigyázzunk s helyette
nekünk legyen eszünk. Különben megbízhatik bennem, mert tudom én,
hogy mi a kötelesség.

S csöndesen poroszkált elõre a jól ismert úton.

Vidovics Feri számított erre a hûségre. Annyira megbízott a lova
erkölcsében, hogy alig haladtak pár száz méternyire, nyugodtan
elaludt.

Ha tudta volna, hogy hová viszi az ostoba állal! Mekkorát rántott
volna a gyeplõn! Mint fordult volna ellenkezõ irányba! Hogy
sarkantyuzta volna a paripáját! Mily szélsebesen vágtatott volna
máshová, akármerre, csak hazafelé nem! Hogy rohantak volna, bár a
pokolba, lóhalálában!...

De az ember sohase tudja, hol leskelõdik rá a fátum. Ha véletlenül
nem mészsz ki az utcára, mikor tégla esik az emberek fejére, száz
esztendeig élsz s annak idején békén ringathatod szépunokáidat.
Csak annyi kell hozzá, hogy ott maradj, ahol vagy. De te nem
maradsz otthon, veszed a cilinderedet és a sétapálcádat,
gondtalanul kisétálsz s remekül eltalálod, hogy éppen oda állj a
lehulló tégla alá.

Ha Vidovics Ferit véletlenül visszatartja a Van der Kerkhoven
kisasszony társasága s csak egy hét mulva tér haza Berénybe, hogy
másnap vasútra üljön s meg se álljon Nizzáig ... vagy ha hû lova, a
derék Calvados, fölháborodva gazdája szégyelni való állapotán,
leveti a mértéktelen embert egy kõrakásra s ez hat hétig nyögi
József napját a rác-árokszállási alsóházban: akkor hõsünk ma Szilas
és Bodrog vármegyék fõispánja, boldog férje a Joannovics-lányok
egyikének vagy Van der Kerkhoven Emmának, még boldogabb apja négy
vagy öt nagyfejü Vidovics-fiunak s ez a történet sohase íródik meg.

De ha az ember maga se tudja, mit cselekedjék, vagy mit ne
cselekedjék, hogyan tudja a ló?!...

Szóval, hasonlóan azokhoz az angol matrózokhoz, akik föllázadva a
kapitányuk ellen, megitták az Indiába küldött pálinkát, aztán
zátonyra kormányozták a hajót s holtrészegen táncoltak át a
másvilágra: Vidovics Feri teljes öntudatlanságban, mámorosan
lovagolt végzete elé.

Egyszerre fölriadt, mert a lova megállott. Úgy tetszett neki,
mintha csak pár pillanatig aludt volna, de már Berényben voltak.
Calvados a Sugár Mariska háza elõtt állapodott meg s várta az
utasítást.

--Nem bánom, Calvados, mondjunk jó reggelt Mariskának.

Vidovics Feri máskor is ebben az órában szokott kilovagolni s
rendesen stációt tartott a Mariska ablakai elõtt. Calvados nem volt
tisztában vele, hogy a szokásos programnak ez a pontja ma el is
maradhatott volna.

--No hát vigyázva lépkedjünk, Calvados.

Ezt a figyelmeztetést az tette megokolttá, hogy hõsünk a kocsiútról
átvezényelte lovát a gyalogjáróra, ahová egy keskeny padlón át
vezetett az út. Az árkot, mely a gyalogjárót az országúttól
elválasztotta, bajos lett volna átugratni, mert a Sugár Mariska
utcájában a gyaloglók számára fentartott útvonal meglehetõsen
keskeny volt s Calvados könnyen beugorhatott volna az ablakon.
Vidovics Feri ugyan átsétáltathatta volna a lovát a kocsipallón is,
de Vidovics Feri nem a kapuhoz, hanem az egyik ablakhoz igyekezett.

A szives olvasó ezt az expediciót bizonyára hõsünk mámorával fogja
magyarázni. Ebbõl a mámorból már alig volt valami; a reggeli levegõ
és a hosszas szendergés Vidovics Ferit majdnem teljesen
kijózanították. Ellenben a leírt rendellenesség helyi szokás volt
Berényben, kétségen kivül olyan helyi szokás, amelyet csak az
elõkelõségek gyakoroltak. Az udvariasságnak ezt a nemét a
huszártisztek tették divatossá s egy pár esztendeig ez a
palló-vizit volt Berényben a chic utolsó szava. A palló-vizitnek
megvolt az az elõnye, hogy a ló elfoglalta a gyalogjárót, a
gyalogjáró plebéjusokat lekényszerítette a kocsiútra, ami a városi
közgyülésen temérdek rekriminációnak s az egész városban sok
áldatlan háboruságnak volt az okozója, de a berényi hölgyek elõtt
igen kedvesnek tünt föl. Aki azonban a kocsi-pallót használta, azt
csak másodosztályu úrnak lehetett tekinteni.

Sugár Mariska éppen az érem-gyüjteményét rendezgette ... De hadd
mutassam be Sugár Mariskát.

Sugár Mariska a gazdag, zsugori Vitkovszki Vazul elvált felesége
volt. Ennek a Vitkovszkinak a vagyonát egy pár százezerre
becsülték, de kevesebb tartásdíjat, mint õ, elvált férj nem
fizetett az osztrák-magyar monarkiában. Sugár Mariska úgy segített
magán, hogy kiadta a szobáit diákoknak, katonatiszteknek,
szinészeknek és szinésznõknek. Tessék elképzelni egy elvált fiatal
asszonyt, aki szobánkint adja bérbe a házát, aki mindenkit ismer s
aki asszonyokkal nem barátkozik; egy sötét teintü, villogó szemü,
csinos teremtést, csókra intõ ajkakkal s azokkal a felséges
idomokkal, amelyek nyugtalanná teszik az ifju legénykét épp úgy,
mint a komoly, pápaszemes, gondsujtotta családfõt, aki beíratni
viszi a fiát: vajjon nem természetes-e, ha az ilyen asszony rossz
hírbe keveredik?! És Sugár Mariskáról senki se beszélt rosszat, még
a diákok se, akik pedig elég sûrûn adósok maradtak neki a
lakáspénzzel. Ezt a tekintélyt java részben a tiszteknek
köszönhette, akik jó leány"-nak ismerték s akik, mivel mindig volt
egy-egy öreg fõhadnagy lakója, télig-meddig kincstári asszonyt
láttak benne. Egyébként õt tartották a legvidámabb asszonynak
Berényben s nem ok nélkül, mert elég lármás életet élt; de apró
passziói s kiváltképpen rajongása a mûvésznõk iránt elárulták, hogy
szíve nincs szomoruság s ama homályos vágyakozások nélkül,
amelyeket az éremgyüjtés nem elégíthet ki.

--Jó reggelt, Mariska!

--Nini ... Mi történt magával, Feri, hogy ilyen hamar visszajött?

--Az, hogy elvesztettem a szívemet, de megkerestem. S mikor
megtaláltam, siettem vele haza.

--E szerint a hollandus kisasszony nem mese?

--Olyan valóság, mint egy csokoládégyár.

--S hogy kerül ide? Árokszállásra?

--A magyarázat igen egyszerü. Együtt voltak a frohsdorfi intézetben
Joannovics Terkával s most kedvet kapott meglátogatni a barátnõjét.

--És annyira megszerette Árokszállást, hogy már egy hónapja itt
ül?!... Mert legalább egy hónapja, hogy mindenütt csak róla
beszélnek.

--Mint Pickwick úr az emberiséget, keblére öleli egész
Magyarországot, le az utolsó cigánygyerekig. Népviseletben jár s
holland nyelvre fordítja a fõjegyzõ költeményeit.

--Szép? Csinos?

--Tudja, afféle Rubens-alakot igér. Ahhoz képest, hogy szõke,
talán nagyon is egészséges az arcszíne.

--Hogy hívják? Van der Bilt?

--Van der Kerkhoven. Szép név. Kerkhoven holland nyelven annyit
tesz, hogy koporsó.

--De sok kakaóföldje van, mi?.... Jõjjön be s beszéljen el mindent
a legapróbb részletekig. Nagyon kiváncsivá tettek erre a leányra.

--Nem megyek be, mert részeg vagyok.

--Ugyan menjen. Láttam én már magát cifrább kedvben is.

--A mûvelt francia részegen nem megy vizitbe. Különben megadhatom a
kivánt fölvilágosításokat, így lóháton is. Tehát mindenekelõtt: nem
kakaóföldek, hanem csokoládégyár. Képzeljen, Mariska, annyi
csokoládét, amennyit csak tud. Például tegyük föl, hogy Emma
kisasszony megajándékozna szívével és kezével: harminc esztendeig
folyton csokoládét ehetne egész Berény, mind a hatvanezer ember.

--S mennyit tesz pénzértékben ez a rengeteg csokoládé?

--Harminc-negyven milliót. Tudja, náluk tíz millió az már nem is
határoz.

--Csinos parti! S maga mióta udvarol neki?

--Komolyan beszél?

--Persze. Az egész város tele van vele.

--Én azt hittem, hogy tréfálunk. De ha komolyan beszélünk, mondja,
kedves Mariska, mire volna jó nekem a Van der Kerkhoven kisasszony
roppant gazdagsága? Hogy egy tanya helyett tíz tanyám legyen? Nekem
az az egy tanya is elég dolgot ad.

--Lárifári. Tudom, hogy van mibõl megélnie s ha éppen költekezni
akar egy kicsit, ezért még nem kell megházasodnia. De gazdag
gazdagot választ; ez már világ sora.

--A gazdagnak nincsen igaza: a legtöbbször rossz üzletet csinál.
Különben nem vagyok olyan gazdag, hogy sokáig el tudjak tartani egy
Eldorádóból érkezett hölgyet, akinek a papája csokoládé-király. Ma
parasztleánynak öltözik, de holnap Ausztráliába küld kalaptollért,
amilyen nincsen másnak.

--Hát az õ milliói?

--Azokat egyelõre ne vonjuk ki az üzletbõl: nagyon jól
jövedelmeznek. De tegyük föl, hogy Van der Kerkhoven papa hirtelen
megõrülne s gyémánttal telt zacskókat csapkodna a fejemhez, mondja,
mit csinálnék ezekkel a fölösleges milliókkal? Kártyázni nem tudok,
versenyistállót soha se fogok tartani ... Hé, Calvados, ne
fickándozzál, te vén szamár!... Ami pedig a Cléo de Mérode-okat,
meg a többi különösen fésült hölgyeket illeti: ha elszerzõdném a
Van der Kerkhoven-családhoz, bizony Isten, mint becsületes kalmár
állanám az alkut.

--Ugyan ne mondja!

--Pedig most nagyon komolyan beszélek. Lássa, Mariska, én el vagyok
perzsaszõnyegek és perzsa lányok nélkül, egy nagy csûrben, melyben
sok a tulipános bútor s még több az evõeszköz, de kevés a mûtárgy.
Megvagyok egy rossz bricskával s Cipriani báró azt mondja rólam,
hogy nem tudok élni. Talán igaza is van. Annyi bizonyos, hogy engem
egy oldal szalonna meg egy meleg takaró egy hétre teljesen
kielégít. Szeretem az osztrigát, a jó szivart, a zenét; s
megbecsülöm a kényelmet. De ha mindez nincs, engem nem nagyon bánt;
eszembe se jut. Ha egy májusi délután végigfekszem a fûben s
elnézem az égen a bárányfelhõket, nem azon jár az eszem, hogy nem
az én lovam nyeri meg a Derbyt; ha a béreseimmel beszélgetek, nem
vágyódom elõkelõ dámák után, akik Whistlerrõl mondanák el
nézeteiket. Azt hiszem, könnyen viselném a szegénységet is, bár
igen nagy örömem, hogy azt tehetem, amit akarok, jöhetek, mehetek,
amerre tetszik és senkise rendelkezik velem. Szóval Parlagi Jancsi
vagyok, aki néha nagyokat iszik s néha, a legszívesebben, nem
csinál semmit, csak nézelõdik. Ez nálam már családi hagyomány,
nevelés és hajlandóság dolga. Mire való volna nekem a parti és a
Van der Kerkhoven papa milliói?

--Ez csak olyan beszéd. A pénz lehet sok, de soha se lehet elég.
Akinek sok van, még többet akar. Valami ambiciónak élne; egyszer
majd csak eszébe jut valami. Nagyban gyakorolná a jótékonyságot.

--Köszönöm. Ahhoz már önzõ vagyok, hogy a szegényekért föláldozzam
magam. Megházasodni--jótékony célra!... Kegyetlen gondolatai
vannak, Mariska!

--Soha se hetvenkedjék. Láttam én már Vidovicsot, aki ötven
esztendõs koráig élcelõdött a házasságról s aztán háromszor is
megházasodott.

--Az igaz, ebben a népes családban mindenre talál példát, különösen
a szamárságokra. De mondja csak, Mariska, magának olyan kitünõ
értesülései vannak!... Ha Van der Kerkhoven kisasszonyt házasítják,
azt értem. Egy hónap óta õ a környéken a legérdekesebb személy;
ennyi pénz senkit se hagyhat békén. Hanem azt már nem értem, hogy
miért éppen engem szemelnek ki a võlegényének? Miért nem Ciprianit,
aki nyolcvanezren felül minden összegnek udvarol? Miért nem
Vizaknayt, aki úgylátszik, belé szeretett, legalább néha egy
negyedóráig is úgy néz rá, mint egy hû, de igen beteg kutya?...
Miért nem akárkit? Miért éppen engem?

--Mert maga egy hónap alatt harmadszor ment ki Horváthékhoz, ami
nem szokása. Mert ... mit tudom én?! Van der Kerkhoven kisasszony
bizonyosan jobban tudja, mint én.

--Az, szegény, nem is sejti, hogy millióira Berényben szemet
vetettek, a nemzeti vagyon öregbítése végett. Ha háromszor is kinn
voltam náluk, Terka az oka; azt mondta: Szegényt nem hagyhatjuk
árván; magának helyt kell állnia." S én helyt állottam. Legalább
beszélhetett valakivel egy pár szót. Napokon át nem volt kihez
szólnia. Horváth Jóska megtanította magyarul káromkodni s aztán
levette róla a kezét.

--Kedves Feri, én azt mondom magának, hogy ha két embert ilyen
határozottan házasítanak, a hiba sohase az egész világé, hanem
mindig a gyanusítottaké. A kettõ közül az egyik mindenesetre ludas.
Úgy látom, ebben a dologban maga a hibás; maga udvarolt. Gyónja
meg. Okosabb, ha meggyónik.

--Kedves Mariska, erre én azt felelem magának, hogy ebben a
dologban én éppen olyan ártatlan vagyok, mint Van der Kerkhoven
kisasszony. Nem udvaroltam. A berényi közvélemény téved. S hogy
mennyire téved, mutatja az, hogy én a hét végén utazom San-Remoba.

--Ah, ah! Vége egy szerelmi regénynek!

--Ez a szerelmi regény el se kezdõdött. Maga nem hisz a hivatalos
cáfolatnak. Nos, én bizalmasan azt is elmondhatom magának, hogy
soha, semmi szín alatt, el nem venném Van der Kerkhoven
kisasszonyt. Elõször, mert: nem szeret. Már pedig én keveset
követelek az élettõl, de azt igenis megvárom tõle, hogy a kivel én
megosztom minden napomat, annak én legyek a jóisten. Nem venném el,
másodszor azért, mert: én se szeretem õt. Nekem nagyon okos. Ha
valaha elkövetném azt a helyrehozhatatlan ostobaságot, hogy
megházasodjam, bizonyosan egy kis bolondot vennék el ... de az
aztán nagyon kedves kis bolond legyen!

--És harmadszor nem venné el azért sem, mert mint jó Vidovics,
szentül megfogadta, hogy sohasem fog megházasodni.

--Nem, azt nem fogadtam meg. Amint nem fogadtam meg azt sem, hogy
nem fogok párbajozni. Azt sohasem tudja az ember elõre. De nem
veszekszem s nem keresem a házasság veszedelmét.

--Inkább elutazik.

--Inkább elutazom.

--S mondja, miért tart úgy a házasság veszedelmétõl? Maga nem ötven
esztendõs.

--Mert tudom, hogy minden asszony elégedetlen s mindegyik az urától
kéri számon, amit az élet tagadott meg tõle. Már pedig az élet
mindenkitõl megtagad valamit. Semmi kedvem egy örök szemrehányást
hordozni ártatlanul.

--S ebben a meggyõzõdésben élve, mégis képes volna elkövetni a
helyrehozhatatlan ostobaságot?

--Ha nagyon szépen kér rá valaki. De igen nagyon szépen kell
kérnie!... Van magamhoz való eszem, de a férfiak gyöngék s a
leányok erõsek. Valami érthetetlen fegyverök van, amelytõl félek,
mint ahogy a zuluk félnek a fehérember Winchester-fegyverétõl.
Különben nagyon részeg lehetek, mert bölcselkedem.

Ebben a pillanatban egy podgyászszal megrakott, csukott batár
fordult be az utcasarkon és Sugár Mariska, aki hárászkendõjébe
burkolózva, nyugodtan könyökölt a nyitott ablakon, hirtelen
fölemelkedett.

--Ahá, az új lakóim!

--Kiadta a fõhadnagy szobáját?

--Igen. Tegnap. Két kis énekesmadárnak.

--Csinosak? Érdemes megvárni õket?

--Még egyiket sem láttam, csak a nagynénjökkel beszéltem. Kitünõ
figura; olyan mézes s olyan elõkelõ, mintha bálanyának született
volna. Majd meglátja, milyen jó alak.

Kezet nyujtott s visszahuzódott az ablaktól.

Calvados azt hitte, hogy elvégezték a dolgukat s menni akart. De
gazdája egy mozdulattal megértette vele, hogy másképpen
rendelkezik.

Ott maradt az ablaknál s megvárta a batárt. A rozoga, ócska, sáros
bárka bekanyarodott a kocsipallón s megállt a kapu elõtt.

Míg a kaput belülrõl kinyitották, a kocsis kidugta a fejét két
óriás kosár közül s alázatosan köszönt a nagyságos úrnak.

--Honnan jössz?--kérdezte tõle Vidovics rácul.

--A fogadóból,--felelte a kocsis.

--Csak a podgyászt hozod?

--Nem, az uraságok is benn ülnek.

Ez a fölvilágositás meglehetõsen fölöslegessé vált, mert a bárka
megizzadt ablaküvege mögött egy nõi fej jelent meg, mely a kis ülés
felõl kíváncsiskodott ki az utcára. Vidovics nem láthatta jól a
kiváncsi fejet; amit mégis észrevett, egy csöppet se elégítette ki.

--Öregnek látszik s mintha mosolygott volna. Ez a nagynéni. De hol
van a macska, jobban mondva, hol vannak a macskák?

A kaput kinyitották s a bárka behömpölygött az udvarra. Vidovics a
kapufélfához kormányozta Calvadost. Mariska a cselédeivel már kinn
állt az udvaron s mikor a kocsis nagynehezen megállította gebéit,
udvariasan nyitotta ki a bárka ajtaját.

A kocsiból legelõször is egy alacsony termetü s fürge mozgású öreg
hölgy pattant ki, aki nyájasan üdvözölte Mariskát s aztán a
bennülõkhöz fordult. Azok mintha nem akartak volna mindjárt
kiszállani. Pár pillanatnyi parlamentálás után Mariska meg az egyik
cselédje eltüntek s nemsokára egy gyékénynyel tértek vissza, melyet
a kocsitól a folyosó lépcsõjéig vezetõ, kissé lejtõs útra
terítettek.

--Sáros nekik az udvar,--szólt magában Vidovics Feri.--Ejnye be
kényesek!

A következõ percben Mariska és az öreg hölgy két bundába és
nagykendõbe burkolt, tetõtõl-talpig bebugyelált nõi alakot emeltek
ki a kocsiból, akiket takaróiktól alig tudtak a széles bárkából
kifejteni. Mintha két kényes, délszaki növényt emeltek volna le
onnan, hogy a melegházba vigyék.

Vidovics Feri még csak az orrukat sem láthatta nagykendõiktõl, de
azért le nem vette róluk a szemét.

--Úgy ugrálnak mint a gazellák,--monologizált, mialatt amazok
felszöktek a lépcsõn s eltüntek a szobájokban.--Egyik sem lehet
idõsebb tizennyolc esztendõsnél ... Hátha egyszerüen bemennék
hozzájuk?

De maga se tudta miért, nem tudta elszánni magát, hogy berontson a
szobájukba, ahogy mûvésznõkkel szemben már megszokta. S Mariska,
mikor áthaladt a folyosón, hogy visszamenjen a maga lakásába,
álmélkodva látta, hogy Vidovics Feri még most is ott táncoltatja
lovát az ajtaja elõtt.

--Maga még most is itt van, Feri?

--Látni akarom az énekes madárkákat.

--Arra még ráér. Menjen haza és aludja ki magát.

--Olyan illetlennek talál, hogy nem mutathat be nekik?

--Most mindjárt?

--Természetesen.

--Ohó! Az lehetetlen. Elõször, mert, öltözködnek. És másodszor ...

--Másodszor is van?

--Ezt kellett volna elõször mondanom. Tudja, ezek nem affajták,
akikhez csak úgy egyszerüen beállít az ember. Elsõ tekintetre
látni, hogy jobb családból valók. Nem az Apor Ilonka-genre, amivel
nem akarom kicsinyleni a hódításait.

--Csak tessék. Ezek tehát ama bizonyos szegény, de becsületes,
rossz sorsra jutott, de büszke lengyel fõnemes leányai?...

--Azt éppen nem mondom. Az öreg hölgy szavaiból úgy vettem ki, hogy
zeneprofesszor az apjok.

--Ah, zongorahangoló! Az már más. Eszerint testvérek?

--Annyira testvérek, hogy ikrek.

--Ah, ah, egyre érdekesebb a dolog. S én haza menjek aludni? De
maradjunk a fõkérdésnél. Csinosak?

--Mint két rózsabimbó. S egyik olyan, mint a másik. Annyira
hasonlítanak, hogy össze lehet õket téveszteni.

--S hogy ez ne történjék, az egyik piros, a másik pedig kék
szalagot visel.

--Amint mondja.

--De hisz ez Giroflé és Girofla, az operette!

--Azt mondják, hogy a színháznál így nevezik õket.

--Lám, lám, lám, lám. És maga azt kivánja, hogy haza menjek?

--Természetesen. Remélem, nem akar nálam botrányt csinálni? Ezek
még nem ismernek; azt gondolhatnák rólam, amit akarnak. Mit tudják
azt, hogy maga három napig ivott?!

--Azért ne haragudjék rám, Mariska; már megyek. De mondja, nem
láthatnám õket az ablaknál?

--Ó, még ráér megismerkedni velök. A szezon végéig itt maradnak.

--Igen, de én egy pár nap mulva megyek San-Remoba. Pénteken, vagy
legkésõbb szombaton.

--No, addig nem fogja elcsábítani õket.

--De büszke a lakóira!

--Majd maga is más hangon fog beszélni, ha megismerkedik velük.
Lasciate ogni speranza.

--Maga minden szinésznõrõl ezt mondja. S ezért szeretem magát. Nem
ábrándul ki soha. Imádom magát, Mariska. S hogy megmutassam,
mennyire tisztelem e házat: megyek.

--Azt hiszem, ideje, hogy menjen. Calvados már alszik. Mintha ez
is három napig ivott volna, szegény.

Elbúcsuztak s Vidovics Feri végre megindult hazafelé. Kiléptette
lovát a kocsiútra, de nem állhatta meg, hogy ha messzirõl is, oda
ne tekintsen arra az ablakra, mely azelõtt a fõhadnagyé volt.

Két leányfejet pillantott meg az ablaküvegek mögött. Nem láthatta
jól az arcukat, mert az ablaktáblák pántjai egy kissé eltakarták
õket, de amit látott, azzal megvolt elégedve.

Levette a kalapját s nagy reverenciával köszöntötte õket. Úgy
tetszett neki, mintha a két leányfej mosolyogva viszonozta volna az
üdvözletet.

--Lám, nem is olyan haragosak!--szólt magában s az utcasarokhoz
érve, visszapillantott az ablak felé.

Mire haza érkezett, annyira elálmosodott, hogy ruhástól ledõlt a
kanapéjára s menten elaludt.

Azt álmodta, hogy csillagtalan éjjel valami nagy fekete vízen jár,
gyászos baldakinu, könnyü ladikon; szemközt vele, a homályban,
sötét alakok eveztek, akiknek nem láthatta az arcát. Elõtte, fehér
ruhában, átázott arccal, halotthalavány nõi alak feküdt, akirõl nem
tudta, él-e még vagy meghalt; nem mert közelebb hajolni hozzá s
remegett, hogy a ladikot csapkodó habok elragadják tõle. Szorongva
leste, merre láthatná a partot, de csak a koromsötét eget s a
fekete vizet látta; sehol, semerre egy fénysugár. A sötét alakok
hangtalanul eveztek s szorongását rémítõ félelem váltotta föl; a
torka összeszorult, homlokát hideg verejték borította el s szíve
õrülten kalapált. Egyszerre valami megcsillant a vízen. Már azt
remélte, hogy a parti lámpa, mikor rémülten vette észre, hogy komor
ciprusfák között sírkövek meredeznek elõtte s a szigettemetõ
csillogó márványkövei csak a ladik lámpájának gyér világát verik
vissza a vízre ... Aztán kápolnaszerü, komor épület mellett
haladtak el s az egyik evezõs hirtelen fölegyenesedett. Kiáltani
akart, de hang nem jött a torkából. Behunyta a szemét s mire
fölnézett, a fehérruhás nõ már nem volt a ladikban. Kétségbeesve
tekintett hátra, de maga mögött csak a fekete kõkereszteket látta s
mintha egy elhaló hang a nevén szólította volna ... A zokogás
kitört keblébõl s fölébredt.

--Igazán sokat ittam,--szólt, megtörölve a szemét. Mintha valami
ónsulytól szabadult volna. De érezte, hogy a szíve még most is
sebesen ver.

Megnézte az óráját. Esti hét óra volt.


II.

Oly büszkék vagyunk lelki világunkra s egy rocska hidegvíz elég rá,
hogy szétszórja legmakacsabb gondolatainkat, elnyomja rossz
sejtelmeinket s elfelejtesse velünk azt az érzésünket, melyet
már-már urunknak és parancsolónknak tekintettünk. Ha lelked
zaklatott, háborgó: állj a zuhogó alá s mire megtörülköztél, egy
pár óráig más szemmel nézed az egész világot.

Vidovics Feri, mikor este nyolc óra tájban kilépett a
fürdõszobájából, teljesen megfeledkezett arról a veszedelemrõl,
mely õt Van der Kerkhoven kisasszony képében fenyegette; egy
pillanatig se foglalkozott azzal, hogy rosszat álmodott s nem
emlékezett rá, hogy aznap délelõtt, mámora ködében, két leányfejet
látott, amelyek mintha integettek volna feléje a fehér jácintok és
rózsaszínü gardéniák közül.

Csak arra gondolt, hogy egy pár nap mulva San-Remo olajfái között
fog bolyongani, pompázó tavaszban, melyhez képest a mi májusunk
zord, szigoru idõszak. Találgatta, vajjon átrándul-e a
galamb-lövésre s elõre örült az excentric alakoknak, az átutazó
Héróknak és Juliáknak, akikkel a vendéglõ-élet vásári zsivajában
köt majd ismeretséget pour une éternité", ami nála annyit fog
jelenteni, hogy: a soha viszont nem látásra.

De mit csináljon az ember Vásáros-Berényben este nyolckor, ha egy
órával elõbb tökéletesen kialudta magát? Az ember elmegy a
színházba, mint mindenki. Berényben, ahol a társaságos életnek
megvannak a maga külön törvényei, ez az a hely, ahol élned és
halnod kell. Ha éhes vagy: megvacsorázol a páholyodban, ha a jókedv
pirosra festi képed: narancsokat dobálsz a színpadra s ha nem
tudod miért, elfog a spleen: pezsgõs pohárral a kezedben várod
Hamletet, mert arcod víg a bánat idejében ...

Behivatta a legényét s kiadta neki a parancsot:

--Akármikor jövök haza, hat órakor felköltesz s megmondod
Gyurkának, hogy fogja be a két szürkét. Szent-Jánosra megyek. Ha a
tiszttartó bejönne, nem kell befogni.

Aztán kisétált az utcára.

A nagy csûr, ahogy Vidovics a házát nevezte, közel volt a
piactérhez; csak egy pár lépést kellett tennie s már ott volt
Berény város szívében.

A piactérre már ráborult a nyugodalmas éj. A boltajtók nagyobbrészt
zárva voltak; itt-ott hallatszott egy-egy elkésetten gördülõ
vasajtó csikorgása. A villamos lámpák alatt álldogáló subás
falusiak, a József-napi vásár utolsó vendégei, hazafelé
kászolódtak, s a piacot körülölelõ kis utcák gyorsan szítták föl
magukba a pihenésre sietõ, sötét alakokat. A roppant térséget, ahol
egy negyedórával ezelõtt még bunyevác, magyar, sváb és rác
parasztok tarka sokasága nyüzsgött, birtokba vette a csend és
homály. A tér északi szélén magánosan álló nagy templomot mélységes
sötétség környékezte, s mögötte, az egész tájékon, vak homály és
kisérteties némaság ült.

Csak délnyugatról, a Metropole-szálló oszlopos homlokzata felõl
hallatszott némi lárma s a tér keleti részén csillogott élénkebb
világosság, ahol a felhõk közt bujkáló holdtól ezüstszürkére
enyhült szemhatáron az új színház barokk formái rajzolódnak.

Vidovics szerette ezt a roppant piacot, mely terének bõségével és
pazarságával a rónaság áldásaira emlékeztette. Arra gondolt, hogy a
köröskörül békén pihenõ, rengeteg síkságot, melyre oly kegyesen
tekint a jóságos ég, nem teheti immár szegénynyé és nyomorulttá
semmiféle civilizáció: se a villamos lámpák fényüzése, se a
Metropole-szállóba importált pezsgõtenger, se a fegyveres béke
õrzõinek egész szárazföldi lovas és gyalogos állománya, se a
cigányzene szította szenvedelmek, se a Kékessy Andor színmûvész úr
tíz lépésnyi távolságban csillogó cilindere, mely hõsünkre nézve a
nyugati eszméket, Hauptmann Gerhártot, Ibsent, Sudermannt,
Planquette-et és Varneyt, sõt magát Párist jelentette.

Ebben a pillanatban két fiatal hölgy haladt el mellette, gyorsan,
könnyedén, mint egy fecskepár. Olyan váratlanul surrantak el az
oldala mellett s olyan messze jártak a legközelebbi villamos
lángtól, hogy az arcukat nem láthatta, de lehetetlen volt a
járásukat meg nem ismernie. Odébb Kékessy úr tisztelettel köszönt
nekik s a hölgyek fejbiccentve fogadták az üdvözlést.

--Ezek az én szinész-kisasszonykáim,--szólt Vidovics Feri
magában--akik úgy hasonlítanak egymáshoz, mint két vadgalamb.
Vajjon csakugyan olyan vadak volnának-e? Nem hinném. A mûvészet
jelentékenyen szelidíti az erkölcsöket; legalább a régiek így
tartották.

De azért nem sietett utánok, pedig megszokta, hogy a színésznõknek
az utcán mutatkozzék be, minden körülményesség nélkül. Berényben a
víg emberek nem igen kedvelik a ceremóniát.

Csak a tekintetével követte õket, amíg a két leány eltünt a színház
tájékán.

--Lám, lám--tûnõdött--az operetteírók nem találhatnak ki olyan
bolondot, amit az élet a maga naiv komolyságával meg ne ismételjen.
Tessék: Giroflé és Girofla, az egyik kék, a másik rózsaszín
szalaggal. Õszintén szólva: nem hiszek ebben a poézisben. A
természet, amire tart valamit, nem produkálja mindjárt két
példányban. A csiperkegomba nem sokat különbözik a szomszéd
csiperke-gombától, de ki látott valaha két Maréchal Niel-rózsát,
amelyek formára, színárnyalataikra, leveleik rajzára, szirmaik
összefogózkodására, a százlevelüség minden intimus bájára úgy
hasonlítanának egymáshoz, mint két tyúktojás?! Az ikrek
mulatságosak, ha akarom: kedvesek is, de azok az ikrek, akiket
össze lehet téveszteni, mint Giroflét és Giroflát, nem lehetnek
poétikusak.

Ekközben utólérte a szinészt, ki mélabúsan sétáltatta ujonnan
vasalt pepitanadrágját Vásáros-Berény középkorias kövezetén.

--Mondja, Kékessy úr,--szólította meg,--ön tapasztalt ember ...
honnan van az, hogy minden szinésznõ rosszul öltözködik?!
Hogy--május avagy december hó--minden mûvésznõ másképp jelenik meg
a napfényen, mint a többi páváskodó szép?! Hogy ha szegény,egy
korona értékü cafranggal, akarja, nem akarja, föl kell tünnie s
hogy ha annyi a pénze, mint a polyva, nem tud úgy öltözködni, a
hogy--bocsássa meg--az úriasszonyok?! Hogy ha egyszerü és finom
akar lenni, cifrább, mint egy mór épület s hogy egy öreg, tudós
asszonyban is rá lehet ismerni az egykori mûvésznõre?!

--Ennek az Országos Szinész-Egyesület az oka,--felelt nyugodtan
Kékessy úr s kifejtelte, hogy ha õ fõispán volna, mit tenne a
vidéki szinészet érdekében. Az igazgatói koncessziót nem szabad
egyéb föltételhez kötni, mint egy közönséges erkölcsi
bizonyítványhoz, más alapokra kell helyezni a nyugdíj-ügyet, véget
kell vetni az egészségtelen primadonna-kultusznak s végül
szabályozni kell az állami és városi szubvenció kérdését. A
szubvenció szónak egyszerü ellehelése elég volt rá, hogy
valóságos ihlet fogja el a gömbölyü bonvivant-t s Vidovics Feri
kezdte élénken sajnálni, hogy mindeddig nem kinálták meg a
fõispánsággal, amely kedvezõ helyzetben egy kategorikus nem-mel
véget vethetne e tenger panasznak.

--Igaz,--szólt hirtelen, merész á-proposval,--a szezon vége
szenzációsnak igérkezik. Új erõk, új repertoire!...

--Igen, a Haller-lányok!--felelt szomoruan a yorkshirei
mûvész.--Most már pláne párosával kapjuk a primadonnákat! Hová
sülyedtünk! Shakspere korában ...

--Azt mondják, nagyon érdekes kis jószágok,--rögtönözte
Vidovics.--Persze, az operette!...

--Az operette még hagyján,--sóhajtott Kékessy úr,--de most már az
operát is a nyakunkra hozzák! Kinek kell itt az opera, ha szabad
kérdenem? Zampa és az Alvajáró Vásáros-Berényben! Nevetséges!
Ha az Országos Szinész-Egyesület ...

--Opera-énekesnõk?--vágott közbe Vidovics.

--Igen; az operette derogál nekik. Szép hangjuk van, különösen a
kisebbiknek.

--A kisebbiknek? E szerint nem ikrek?

--Dehogy. Csak amolyan mû-ikrek. A nagyobb hatás kedvéért. Különben
csak egy vagy két esztendõ lehet köztük a korkülönbség.

--De nagyon hasonlítanak egymáshoz?

--Össze lehet téveszteni õket, mert egyformán fésülködnek s
egyformán öltözködnek.

--Egészen a kék és rózsaszín szalagig?

--Igen; roppant ápolják a hasonlatosságukat. A kék és rózsaszín
szalagra egyébként semmi szükség, mert a hasonlatosságuk csak
addig tart, amíg az egyik megszólal. A hangjuk más. Ez az egyetlen,
ami bennük, hogy úgy mondjam, egyéni.

--Azt hallottam róluk, egy kicsit rátartóak.

--Rettenetesen nagyralátók. Máris úgy járnak-kelnek a világban,
mint két kis Patti, pedig még csak most végezték el az
opera-iskolát. Szentül meg vannak gyõzõdve, hogy fényes jövõ
várakozik rájok, amelynek elsõ stációja: Vásáros-Berény, a második:
Budapest s a harmadik: Szent-Pétervár. Az apjok telebeszélte a
fejöket efféle szamárságokkal; az öreg Svengali egyszerüen bele van
õrülve a leányaiba. Nincs az az igazgató, aki megférjen vele. Azzal
kezdte, hogy beleszólt minden próbába, kikötött a karmesterrel s
reformálni akarta az egész társulatot. Ide már csak úgy
szerzõdtették õket, hogy a direktor kikötötte Svengali papának a
visszavonulását. Ha csak beteszi a lábát a városba, a szerzõdés
fölbomlik. Valóságos csapás rájok nézve az a vén ember. Az egész
télen szerzõdés nélkül voltak miatta. Rettenetesen félti
szegényeket; úgy látszik, arra számít, hogy fõhercegekhez adja õket
feleségül.

--Ejha! Akkor hát hiába hívnám meg õket vacsorára?

--Mit képzel? Hozzánk, a kollégáikhoz is ritkán ereszkednek le.
Most vagy két este együtt vacsoráltak velünk a fogadóban, de csak
azért, mert még nem volt lakásuk. Az õszszel is egy társulatnál
voltunk: Balajtinál Miskolcon. De ott két hónap alatt nem ért
bennünket ez a szerencse. Mihelyt lakásuk van, egész nap otthon
ülnek s elõadás után sonkát meg sajtot vacsorálnak.

--És õk ezt mulatságosnak tartják?

--Várják a fõherceget.

--És mindjárt kettõt!

Eközben a szinházhoz értek s Vidovics észrevette, hogy a sötétbõl
egy szivarozó alak nagyot köszön feléje.

--Ah, jó estét igazgató úr. Nos, hát hogy vagyunk?

--Bizony, kérem, nagyon megérezzük az árokszállási névnapot. Tegnap
Lear király-t adtuk; Leart magam játszottam, Edmundot Kékessy,
Cordeliát Ilonka: s tizenöten voltak a szinházban. Ma pláne a
Bõregér megy s még ma is csak félházunk van.

--Hja, vásár után vagyunk.

--De vasárnap. Nagy baj az, kérem, hogy itt az értelmiségnek csak
akkor kell a szinház, ha se névnap, se megyegyülés ...

--Se disznótor. Igaza van. Én a mi értelmiségünket nem is nevezem
értelmiségnek. Pedig hallom, most már operát is kapunk.

--Mit csináljak, kérem? Az ember bele öli a vállalatba egész
vagyonát s hiába. Néha, ha ez az aranylánc nem volna, mely még
boldogult nagyatyámról maradt rám, nem tudnám fizetni a társulatot.
De nekem már a véremben van, hogy ne sajnáljak semmi áldozatot.

--Kékessy úr azt mondja, hogy az új énekesnõk nagyon kedvesek.

--Az egyiknek olyan hangja van, mint a La Grange-nak s a másik
olyan muzikális hogy két nap alatt betanul akármit.

--Akkor hát kár, hogy két példányban születtek. Egy személyben
többre vinnék, mint így kettecskén.

--Ó, nagy jövõ vár rájok, különösen a kisebbikre, aki még nem tud
semmit. Majd megtetszik látni. Elõadjuk az Alvajáró-t, Zampá-t,
a Remete csengetyû-jét, Hoffmann meséi-t ... Apropos, valamire
bátorkodnám kérni a szivességét. A vidéki operák ügyében egy
szerény memorandumot szerkesztettem; holnap vagy holnapután küldöm
el a belügyminiszter úrhoz. Ha véletlenül Pestre méltóztatnék
utazni, kegyeskedjék néhány jó szóval figyelmeztetni rá a kegyelmes
urat.

--Kedves igazgató úr, Warga õ excellenciája messzirõl rokonom
ugyan, de olyan messzirõl, hogy e nagy távolság miatt mindössze
kétszer vagy háromszor találkozhattunk, amióta a világon vagyunk.
Nagyon kevéssé ismer s tudtommal csak egyetlen egyszer emlékezett
meg rólam. Ez akkor történt, mikor a fiát Kalocsán megbuktatták.
Nagyon dühös volt s elhatározta, hogy református gimnáziumba adja a
gyereket, hadd pukkadjanak meg a jezsuiták. Azt mondják, az elsõ
pillanatban Berénybe akarta küldeni, de aztán mást gondolt s így
szólt egy közös rokonunkhoz: Mégis csak Debrecenbe viszem, mert ha
Berénybe adom, olyan korhely fickó lesz belõle, mint Vidovics
Feri." Az én ajánlatom tehát nem sokat használna az ön
memorandumának. De majd beszélek a sógorommal; az nagyképü ember s
a szava sokat nyom a latban.

Ezzel jóéjszakát kivánt a mûvészeknek s belépett a szinházba.

Hogy a bérelt helyére juthasson, végig kellett mennie az egész
nézõtéren. Elég hangtalanul járt, de még se tehette ezt némi
föltünés nélkül. Ahhoz képest, hogy hatezer hold elsõ minõségü
bácskai földet mondhatott a magáénak, Vidovics Ferinek igen jó
termete volt; talán mint szegény fiu is szembe tünt volna, de így
bajos volt észre nem venni. Aztán meg a szinházi közönség megszokta
ugyan a jövését-menését, de ma senkit sem vártak a jeunesse
dorée-ból s megjelenése az avatatlanoknak--de egyszersmind
érdeklõdõknek--azt adta hirül, hogy az árokszállási dáridó, mely
Vásáros-Berényt néha egy hétre is kivetkõztette rendes formájából,
immár vége felé jár. Azért ezúttal a szokottnál is nagyobb
érdeklõdés kisérte a helyére s mialatt illõ csendben haladt végig a
zártszéksorok között, a nézõtér figyelmét meglehetõsen elvonta a
szinpadtól. A szaténblúzos polgárkisasszonykák dühvel elegy
melankóliával tekintettek utána, a szerényebb sorsu értelmiség
hölgytagjai kiváncsian pillantottak az üres páholyokra: nem
bukkan-e ki valahonnan a hollandus kisasszony feje s a jobboldali
szinészpáholy összes messzelátói mozogni kezdtek.

Még a szinpad is fölelevenült egy percre. Orlovszki herceg életunt
vendégei, akik az imént fagyos nyugalommal konstatálták, hogy
Eisenstein esete

      Fura eset, ha-haha!
      Soha ilyet, ha-ha-ha!

hirtelen összesugtak; Adél személyesítõje pedig fölhasználta az
általános elszórakozást és sietett megismételni a couplet-ját:

      Márki, szivem,
      Higyje nekem,
      Hogy bánt ez a dolog,
      Mert csak aki vak,
      Mondana olyat,
      Hogy én szobalány vagyok.

Mindezt Vidovicsnak énekelte, aki ezalatt elfoglalta helyét az elsõ
sorban. A szegény Adél csak az elõbb tudta meg, hogy a szinügyi
bizottság a jövõ évre nem akarja szerzõdtetni; egyetlen reménysége
az a fiatal ember volt, aki most ült le vele szemben. Vidovicsot jó
fiunak ismerték; ha a szinügyi bizottság csak õ belõle áll, az
egész színtársulat ott vénült volna meg Berényben.

Hanem ez egyszer kárba veszett a zengõ kacérkodás, a meleg tekintet
és a delejes mosoly. Vidovics alig hogy letelepedett, oldalt
fordult a szinpadnak s körültekintett a nézõtéren. Azonnal
megtalálta, amit keresett. A két leány ott ült a második emeleten,
egy baloldali páholyban, közel a szinpadhoz. De mintha nem igen
akartak volna mutatkozni; meghuzódtak a nézõtér felé esõ sarokban.
Az egyiknek, aki bizonyosan a padon ült, csak a frizurája látszott
ki; a másik pedig, aki lentebb, az elõtérben foglalt helyet,
minduntalan hátrahuzódott a páholy belsejébe. Vidovics nekik
szegezte turfmesszelátóját s várt türelmesen.

Azok hamarosan észrevették a tolakodó érdeklõdést és védekeztek.
Hol a szinházi nagyító-üvegüket tartották az arcuk elé, hol
elbujtak egészen. Ha ki-kipillantottak s látták, hogy az ostrom
egyre tart, hirtelen elfordultak s a nézõtér másik felén kerestek
nézegetni valót, vagy tettetett áhítatossággal temetkeztek belé az
Orlovszki herceg nem éppen tündéri szoaréjába. De a legtöbbször,
alig mutatkoztak, máris eltüntek. Abban az állbatatosságban,
melylyel a nagy bolond angol messzelátó mindenüvé követte õket,
mint egy hû kutya, több volt a komikum, mint a szemtelenség, s
üldözõjüknek úgy tetszett, mintha ez az enyhítõ körülmény se
kerülte volna el a figyelmöket.

Bár csak egy-egy pillanatra mutatták meg a fejecskéiket, e pillanat
alatt is meglátszott rajtok, hogy tulajdonképpen maguk se tudják:
nevessenek-e vagy bosszankodjanak?

Sõt mintha, ama nagy buzgalom ellenére, melylyel futottak,
menekültek az üldözõ tekintet elõl, gondjuk lett volna rá, hogy ha
egy-egy szempillantásra is, mégis csak megmutassák magukat.
Kacérkodtak-e egy kissé, vagy a nõiesség önkéntelen mozdulata volt
ez, megnyilatkozása a szendergõ asszonyiságnak, melynek örök óhaja:
legyõzöttnek lenni?--Vidovics nem volt tisztában vele. De mindegy.
Annyit elért, hogy az a minden képzeletet meghaladó s még
Vásáros-Berényben is feltünõ nembánomság, melylyel már vagy tíz
perc óta bõszítette a körülötte ülõ hölgyeket, nem maradt
eredménytelen. Ha a közönség nem is, õ már látta Giroflét és
Giroflát.

S így szólt magában:

--Milyen vakok az emberek! Azt mondani, errõl a két leányról, hogy
egyformák, hogy csodálatosan hasonlók! Igen, egy a fejök nemes
formája, a teint-jök, mely szinte áttetszõ s hasonlók a vonásaik
is. Még a termetük is egy stílü; mind a kettõnek a növésében van
valami, ami a prerafaelisták liliomaira emlékezteti az embert,
azokra a végtelenül gyöngéd, bájosan karcsu, láthatóan a paradicsom
kertjében termett liliomokra, amelyeket mintha egy lehellet is
megtörne s amelyeket a valóságban nem, csak ama régi képeken látni.
Egyforma végre a hajviseletük s fõképpen az öltözködésük. De
micsoda barbár az, aki ezt a két fejet összetéveszti! Az egyiknek a
haja majdnem szõke, a másiké sötét gesztenyeszínü; az egyiké
bágyadtan puha, selyemszerü, a másiké tömött, buja és bársonyos
fényü. A szõkének a szeme világos, derûs, nyájas kék, mint a
zürichi tó vize egy áprilisi délelõtt, a barnáé olyan, mint egy
melegtüzü zafir. Amannak az ajka egy gyönyörüen megrajzolt csókos
ajk, aminõket Fragonard festett, emezé az az édes száj, amely
mintha még nem vesztette volna el az anyatej emlékét, az a száj,
amelyet a Murillo kedves kis bamba angyalkáin látni.

És mind a kettõnek más-más a bája. Az egyik egy Régence-alak; ilyen
lehetett Madame de Parabre tizenhat éves korában, mikor még leány
volt. A másik meg ... ilyeneket nem is látni nappal. Csak
szerelemmel, mámorral teli, holdfényes éjszakákon, mikor a nõ csupa
mosolygás, mikor szépünk a gyönyörtõl százszor szebbé válik, mikor
szemének a ragyogása bevilágítja szobánkat ...

Aztán eszébe jutott a festék, a rizspor, a bécsi rongy, a cold
cream s így fejezte be monológját:

--Azaz, hogy ma még ... Egy félesztendõ mulva csakugyan egyformák
lesznek.

Valaki megérintette a vállát. Hátra nézett; Sugár Mariska ült
mögötte, egy kissé elõre hajolva, mintha mondani akarna valamit.

--Ó, jóestét. Bocsásson meg, hogy nem néztem körül, de nem is
képzeltem ...

--Igen, tudom ... Nem ért rá észre venni, sebaj ... Hanem hajoljon
csak közelebb.

--Parancsoljon.

--Hagyja békében szegényeket!... Ezeket még zavarba hozza az efféle
... Meg akarja szalasztani õket?

--Nem hiszem, hogy ilyen ijedõsek volnának. Szinésznõk, akiket ezer
szem lát, mikor fölötte nyárias kosztümben vannak, nem szoktak
megriadni egyetlen egy szál publikumtól.

--Vigyázzon, a nagynénjük ül mellettem!... Beszéljen egy kicsit
halkabban.

--Eltünjek?

--Nem, hanem viselje magát jól. Mindenki ide néz. Hol rájok, hol
magára.

--Meg fogok javulni. A fölvonás végéig engedelmesen a szinpadra
nézek s aztán fölmegyek a szinészpáholyba, Apor Ilonkához. Jól van?

--Jól van. Köszönöm.

--Mondja legalább, hogy meg van elégedve a nevelésével.

--No, büszke éppen nem vagyok magára, de szeretem, hogy szófogadó.

Mariska visszahuzódott s Vidovics tovább monologizált:

--Odafönn éppen szemközt leszek velök s még közelebbrõl láthatom
õket ...

Aztán úgy cselekedett, ahogy igérte.

Apor Ilonka egy kicsit duzzogva fogadta.

--Csakhogy eszébe jutottam végre! Egy hétig szinét se látni; azt
beszélik róla, hogy talán már meg is házasodott s amikor megjön:
tessék, rám se néz! Annyira érdekli az a két leány?

--Mondjon róluk valami rosszat, lelkem.

--Én ugyan nem mondok szegényekrõl,--szólt Ilonka azzal a csöndes,
mély szánalommal, melyet a szinésznõk csak egymás számára szoktak
tartogatni,--tõlem akár azt is megkivánhatják, hogy az igazgató
külön bejárást csináltasson nekik a szinpadra, diadalkapuval,
virág-szõnyeggel és fehérruhás kis leányokkal!... Nézze, derogál
nekik közénk ülni; mindjárt külön páholy kell nekik!... Pedig jól
nevelt nagynénjök már bent ült a szinházban, mikor õk, nem tudom
honnan, megérkeztek--úgy látom, Sugár Mariskától kapott helyet,--de
azért a Patti-nõvérek mégis külön páholyt kértek s mivel a nézõtér
félig üres, hát kaptak is. Itt nem fértek volna el, a kis kényesek!

--Én még nem láttam szinésznõt--felelt Vidovics,--aki ne azzal
kezdte volna, hogy lenézte a többit. Az elsõ esztendõben mindegyik
más, jobb házból való, mint a többiek; késõbb aztán engednek a
zárkózottsagukból s új szinésznõk jönnek, akik viszont õket is
lenézik. Ez világ sora Ilonka.

--És nézze, Blindekuh-t játszanak a közönséggel, a kis kedvesek!
Elbujnak s aztán kikukucskálnak. Fogadjunk, hogy nem találsz meg,
Dávidkám!" Mintha a közönség törõdnék velök! Fogadjunk, hogy nem
kereslek, Eszterkám!" Vagy magával kacérkodnak ilyen kitartóan?

--Meglehet, hogy elõlem bujtak el. Amióta feljöttem, nem igen látni
õket.

Kopogtattak s Ilonka hátra fordult. A páholynyitogatónõ dugta be a
fejét.

--A Kati?

--Igen, nagysád.

--Jól van, mindjárt megyek.

A páholynyitogatónõ visszahuzódott.

Ilonka begyömöszölte selyem-sachetjába a szinházi holmiját: a
cukrait, egy huszonnyolcíves szerepet, a messzelátóját, egy üveg
Eau de Colognet, meg a Vásáros-Berényi Hírlap legújabb számát s
öltözködni kezdett. Idõközben, míg Vidovics segítségégével fölhúzta
új, angolos szabásu kabátját, mely hírnevére nagyobb árnyékot
borított minden éjjeli zenénél, egy bizalmas kéréssel fordult a
barátjához:

--Feri, kérem, adjon Bérczlakynénak két forintot. Elõször, mert
tartozom neki s másodszor, annyi gyereke van szegénynek!... Itt
marad? Nem jön be hozzám egy csésze teára?

--Miért? Hogy elaludjék, mint a multkor?

Cordelia ábrázolója igen jóindulatu leány volt, de egy kissé álmos
természetü. Ha nem játszott, kilenc óra tájban már megnehezedtek a
szempillái s lehettek körülötte huszárok, tüzérek, zavartalanul
adta át magát a teljes lelki békességnek. Ha ilyenkor a szinpadon
kellett lennie: járt, kelt és beszélt, de Juliáját és Gauthier
Margitját az utolsó fölvonásban valami sajátos apathia fogta el, az
utolsó tapsviharokat már nem hallotta s mialatt a szinházból
cselédjével haza gyalogolt a harmadik utcába, az úton már
szendergett.

Azért nem is erõltette, hogy Vidovics elkisérje, hanem a folyosón
szépen elbúcsuzott tõle.

--Holnap nézzen be hozzám s beszélje el, mi történt Árokszálláson.
Pá, édesem, adok magának egy puszit.

A cselédjét és a sokgyermekü páholynyitó asszonyt nem tekintette
idegeneknek.

Vidovics átszolgáltatta Bérczlakynénak a köteles két forintot s
lekisérte Cordeliát a foyerba. Ott elváltak. Shakspere álmos
tolmácsolója eltünt cselédjével az utca sötéljében, Vidovics
elszítt egy cigarettát, aztán sarkon fordult s újra fölment a
második emeletre. Csakhogy most már nem a színész páholy felé ment,
hanem a folyosó másik oldalára.

Egy pillanatig habozott.

--Eh, nevetséges!... Hiszen szinésznõk!

Kopogtatott s be se várva a feleletet, kinyitotta a páholy ajtaját.
Csak aztán kérdezte, hogy:

--Szabad?

S mély meghajlással köszöntve a hölgyeket, várta a feleletet.

A felelet elég kategorikus volt:

--Nem szabad.

A szõkébbik leány szólt, aki a páholy elõterében ült s most, az
ajtónyilásra, könnyedén hátrafordult. A másik, aki a sötétben
kucorgott, nem adott életjelt.

--Ó, bocsánat!...

Vissza akart huzódni, de mialatt betette az ajtót, újra megszólalt
ugyanaz a hang:

--Azaz, csak jöjjön be!... Végezzünk egyszer s mindenkorra.

Nem is kellelt újra a kilincshez nyulnia; az ajtó kinyilt belülrõl.
A szõkébbik leány nyitott ajtót; aki a nem szabad"-ot mondta.

Vidovicsnak úgy tetszett, mintha ugyanebben a pillanatban egy kar
mozdult volna meg a homályosságban, hogy valamitõl visszatartsa a
haragos kis szõkét. Mit akart ez a mozdulat? Azt, hogy: Ne hívd
be!" vagy azt, hogy: Ne légy nagyon goromba!"--nem tudta
kitalálni. De nem is volt ideje ezen gondolkoznia. Várták;
belépett.

--Kedves uram,--szólt, aki az ajtót nyitotta (Vidovics egy
szempillantás alatt meggyõzõdött róla, hogy jó angol messzelátója
nem csalta meg)--ön meg akar ismerkedni velünk s úgy találja, hogy
a formák fölöslegesek. Én ugyan nem vagyok ebben a véleményben, de
belátom, hogy ami magát a megismerkedést illeti, ezt úgy se
kerülhetjük ki ... Ennek elõbb vagy utóbb meg kell történnie.
Essünk hát keresztül rajta, bár nekem úgy rémlik, hogy ön nagyon is
siet ...

--Kisasszony, én ...

--Pardon. Elõbb foglaljon helyet. Nem ... üljön oda, egészen elõre.
Ha meg akar ismerkedni velünk, ne szégyeljen bennünket. Így:
szeretem, hogy szófogadó. Nos, hát ismerkedjünk.

--Esküszöm, kisasszony, hogy a tiszteletlenség eszem ágában se
volt. Mi kisvárosiak ...

--Hagyjuk ezt, ezen már túl vagyunk. S nem is vagyok kiváncsi rá,
mekkorát tud hazudni. Térjünk a dologra. Tehát: engem Haller
Lolának hívnak, tizennyolc éves multam ...

--Ha akaratlanul, rá is szolgáltam a haragjára ... haragjokra ...

--Ah, ön úgy véli, hogy elõbb önnek kell bemutatkoznia? Nem, ez
fölösleges. Mi mindent tudunk önrõl. Legalább: mindent, amit ön
elmondhat. Ön, Vidovics Ferenc úr, a leggazdagabb Vidovics a két
tucat Vidovics közül. Nemsokára fõispánja vagy képviselõje lesz
Vásáros-Berénynek. Egyelõre csak a szinügyi bizottság elnöke, mert
minden tudományok közül a szinésznõkköz ért a legjobban. Jó táncos,
a lawn-tennisben elég ügyes, közepes vivó, ellenben úgy lövöldözi a
galambokat, hogy passzió nézni. A földje sok, a búzája csoda,
pezsgõben félelmes ellenfél s ha nagyon sokat iszik, úgy tesz,
mintha alapjában szomoru ember volna. A legmisztikusabb önben, hogy
mindig a szendéknek szokott udvarolni, soha se a naiváknak; az
állam-vizsgálaton egyszer megbukott. De már letette, egészben véve
nem rossz ember, inkább csak rusztikus egy kicsit s van egy
rattlere, amely ... vagy aki a legmûveltebb kutya Szilas
vármegyében, ezt a rattlert Lecocq úr-nak hívják, igen zseniális
állat ... Mit mondjak még? Nem, nem találok egyebet; különös
ismertetõ jelei nincsenek. Nos, ugy-e, ismerem önt Vidovics Ferenc
úr?

--Ha valaha odáig viszem, hogy szükség lesz az életrajzomra,
mindenesetre Sugár Mariskához fogok folyamodni.

--Jól teszi, mert Vilkovszkiné õ nagysága enyhén itéli meg önt. S
ha véletlenül fölpillant ide, bizonyára meglepõnek fogja találni,
hogy önt itt látja ...

--Kivált ha észre veszi rajtam, hogy sehogy se vagyok képes olyan
bûnbánatot érezni, amely megfelelne az elkövetett vakmerõségnek ...

--Ó, kérem, hagyja el az efféle izetlenségeket. Talán majd
késõbben. Most csak azt akartam tudtára adni, Vidovics úr, hogy ön
téved. A tévedése menthetõ. Hozzászoktatták, hogy azokkal a szegény
leányokkal, akik a szinpadon ugra-bugrálnak, ne sokat
ceremoniázzon. Nos, én közölni kivántam önnel, hogy nekünk semmi
közünk az ön életfölfogásához s hogy mi azoktól, akikkel szóba
állunk, megkövetelünk minden tiszteletet. Önnek igen sok pénze
lehet, Vidovics úr, de mi nem kérünk az ön pénzébõl s azért nem is
alkalmazkodunk se önhöz, se máshoz senkihez. Úgy akarunk élni,
ahogy nekünk tetszik, akármilyen szegény szinésznõk vagyunk.

Ezeket az éles szavakat halkan mondta, hogy az elõadást ne zavarja
s a tompított hang kétszeresen éreztette, milyen ingerült. De a
tekintete most is derült maradt; a szeme nem tudott haragudni.

Vidovics úgy nézett rá, ahogy vádlotthoz illik, mikor bírája
beszél. S mialatt ezt a világos, derûs, szép szempárt nézte, úgy
tetszett neki, mintha egy virágházba látna be rajta, ahol csupa
vörös és rózsaszinü, haloványkék és topáz-sárga, ismeretlen déli
virág tarkállik.

--Kisasszony, ön igen szigoru ...

--Azt hiszem jobb, ha tisztában vagyunk egymással. De most maradjon
csendben. A Frank jelenete következik s ez engem jobban mulattat,
mint amit ön mondhatna.

--Még csak egy szót. Szeretném jóvá tenni, amit akaratlanul
vétettem. De igaza van, egy kicsit rusztikus vagyok hozzá, hogy
eltaláljam a módját. Azt hiszem, az én helyzetemben kétféleképpen
kérhet engedelmet az ember. Vagy virágot küld ... tudja, alfélé
szegény, berényi virágot ... vagy nem alkalmatlankodik többet,
hanem eltünik s tovább is mély tisztelettel köszön, de nem mer
közeledni ...

--Tudja mit, küldjön virágot. Ezt senki sem fogja olyan különösnek
találni, mintha holnaptól fogva megint nem ismerjük egymást. Úgy
veszem észre, hogy ma esti, nem remélt találkozásunk illõ föltünést
keltett. Azért szépen megvárja ezt a jelenetet, aztán lekisér
bennünket a foyerba s ott ünnepiesen elbúcsúzik tõlünk. Addig is,
ha már meg kell lennie, hadd mutassam be a testvéremnek.

S odafordulva a másik leány felé, aki csak ebben a pillanatban
vette el messzelátóját a szeme elõl, így folytatta:

--Ez az úr azt hiszi, hogy az õ társalgása érdekesebb, mint a
Strauss zenéje. Kérlek, gyõzõdjél meg róla, igaza van-e. Én még meg
akarom nézni ezt a jelenetet.

Vidovics fölkelt a helyérõl, nagy reverenciával üdvözölte a másik
kisasszonyt s megérintette a feléje nyujtott puha kezecskét. A
lecke alatt csak Lolát látta; a homályosságban bujkáló arcot csak
most pillantotta meg közvetetlen közelbõl.

A másik kisasszony barátságosan mosolygott s helyet mutatott neki
maga mellett, a vörös bársony padon. Tekintetök találkozott s
Vidovics meglepetésében, egy pillanatig nem tudta, álmodik-e vagy
hallucinál.

Úgy tetszett neki, mintha, valaha régen, már látta volna ezt az
arcot, s igen drámai körülmények között. Egy sötét éjjel, valami
nagy vízen, talán a tengeren ... a részletekre nem emlékezett. De
úgy rémlett neki, mintha akkor mozdulatlanul feküdt volna elõtte
ugyanez a kedves kis teremtés ... s az arca csupa víz volt ... a
könnyektõl-e, vagy a köröskörül csapkodó hullámoktól?...

Aztán eszébe jutott, hogy ez ostobaság: talán álmodta valamikor az
egészet.

Hogy láthatta volna valaha régen?! Hiszen tegnap még gyermek
lehetett!... S mintha most, elõtte virágzott volna ki, ebben az
édes mosolygásban, mely bimbóhasadásra emlékeztetett!...

--Talán neheztelni fog ránk,--szólt, s Vidovicsnak ismét úgy
tetszett, mintha öröktõl fogva ismerte volna ezt a hangot,--de Lola
nem gondolta azt úgy, ahogy mondta. Lola csak pöröl. Ha egy kicsit
megismeri, majd látni fogja, milyen jó leány. Majdnem egykoruak
vagyunk, de azért õ az én kis anyám. Én lusta vagyok s szeretem, ha
kényeztetnek; õ babuskál. Mondja, mért néz úgy rám?

A kérdésében nem lehetett egyéb, csak: gyermekes kiváncsiság.

--Arra gondolok, hogy a legjobb gukker is megcsalja az embert. A
második fölvonás alatt a földszinten ültem s azt hittem, hogy ha
egy-egy pillanatra is, de jól látom az arcát. S csakugyan láttam a
vonásait, a haját, a szemét, a száját. És most mégis más.

--Így tetszem önnek jobban? Vagy messzirõl szebbnek látszom?

Ezeket a szinte meztelenül kacér szavakat úgy mondta, mint egy
gyermek, aki csupa kiváncsiság s aki még nem törõdik vele, hogy mit
gondolnak róla.

Vidovics komolyan felelt:

--Így tetszik jobban.

--Örülök rajta. Szeretnék szép, nagyon szép lenni; olyan szép, mint
Lola. Lássa, azt mondják, hogy nagyon hasonlítunk, sokan össze is
tévesztenek, s én úgy találom, hogy Lola százszor szebb, mint én.
Van, aki csak a szalagjainkról ismer ránk s engem elkeserít, hogy
miért nem lettem igazán éppen olvan, mint õ. Olyan szép, olyan
okos, olyan jó, olyan ügyes, olyan tanulékony. Eljön majd, ha Lola
föllép?

S tovább fecsegett Loláról, Lola szerepeirõl, Lola nagy sikerérõl a
konzervatóriumban ...

--Úgy beszél, mint egy kis gyerek,--szólt magában Vidovics,--mint
egy szófogadó, jó kis baba és mégis ...

Alig hallgatott oda, csak nézte a sötét zafir csillogását. S ahogy
tekintete belefelejtkezett a mosolygó szép szembe, egyszerre azt a
megdöbbenést érezte, mely akkor fogja el az ideges embert, ha a
hajó lámpájának világánál sokáig néz bele a sötéten csillogó, mély,
szédítõen mély vízbe.

--Menjünk,--szólt Lola.

A másik kisasszony engedelmesen ugrott föl s mialatt Vidovics
bepólyálta a kabátkájába, odafordult a testvéréhez:

--Lenn várjuk meg a nénit?

--Õk is készülõdnek már; mire leérünk, már a foyerben találjuk
õket.

--Ahogy akarod.

Azt jelentette ez, hogy õ még maradt volna?

Vidovics álmélkodva vette észre, hogy még akkor is ez a kérdés
foglalkoztatta, mikor már az elsõ emeleten jártak.

Mialatt lementek, Lola megkérdezte tõle:

--Mit gondol, lesz közönsége az operai elõadásoknak? Ha az
operette-estéken is csak ilyen kevesen vannak a szinházban, mi
alighanem üres ház elõtt fogunk énekelni.

Vidovics bizonygatta, hogy ez lehetetlen s elmagyarázta, miért nem
volt nagyobb közönsége a már Berényben is elcsépelt Bõregér-nek.
Kissé szórakozottan fejtegette a helyi viszonyokat s a másik
kisasszonyra nézegetve, így tünõdött magában:

--Mily kár, hogy az ének és a mimika ezeket az ajkakat is ki fogja
vetkõztetni a formájukból! Ezt a szájat nem azért teremtette az
Isten, hogy énekelgessen, hanem egyes-egyedül azért, hogy
csókoljon.

A másik kisasszony mindannyiszor visszanézett rá, nyájasan,
szívesen, mintha már régi ismerõsök volnának.

Odalenn Lola megszólított egy szolgát, hogy hívják ki a nénjét s
mialatt egy szempillantásra magukra maradtak, Vidovics hirtelen
közelebb hajolt a szemébe mosolygó archoz s halkan, vakmerõ
bizalmassággal megkérdezte tõle:

--Hogy hívják magát? Maga édes-kedves!

A leány nem haragudott meg; meleg tekintettel felelt a meleg
tekintetre s így szólt:

--Az én nevem Mira.

Akárcsak azt mondta volna:

--Tetszik neked ez a név? Ha igen, tedd el a szívedbe. Neked adom.

Lola visszatért.

--Mindjárt itt lesznek s mi ezennel elbúcsuzunk öntõl, Vidovics úr.

--Remélhetem, hogy megbocsátotta a tolakodásomat?

(A másikat nem kérdezte.)

--Számítok rá, hogy jóvá teszi a hibáját, s ezentúl gyöngédebb
lesz. Jóéjt!

--Jóéjt, kisasszony!

Kezet fogott velök, egy tekintetet váltott Mirával s nagy
tisztelettel köszöntötte õket. Aztán látva, hogy a nézõtér ajtaja
kinyílik, elmenekült Sugár Mariska feddõ szavai elõl.

--Lám, lám,--szólt magában, mialatt átsétált a
Metropole-szállóba,--nem is olyan vadak, mint a galéria
képzeli!...

De egész este nem ment ki a fejébõl ez a jelentéktelen kaland s bár
korán tért haza, csak hajnaltájban tudott elaludni.

--Mintha sohase lett volna olyan idõ, amikor nem
ismertem!...--szólt magában.

Reggel felköltötte a legénye.

--Mit akarsz?

--A nagyságos úr azt parancsolta, hogy költsem föl s fogassak be,
mivel Szent-Jánosra megy.

--Igazad van, majdnem megfelejtkeztem róla. Menjünk hát
Szent-Jánosra.


III.

Haller Lola--T. c. Haller Xavér Ferenc úrnak
                            Budapesten,
                       Gyár-uica 117. szám,
                        III. em., 98. ajtó.

Kedves Atyám!

Már háromszor is figyelmeztettem Mirát, hogy teljesítse, amit
Kedves Atyám a lelkére kötött s legalább pár sort írjon, hogy:
szerencsésen megérkeztünk, kezét csókoljuk, de ez a leány, mióta
megérkeztünk, folyton alszik; az igaz, hogy a vasúton is aludt, ki
se pillantott az ablakon; soha se láttam ilyen leányt, aki minden
iránt közömbös.

Persze, erõtelni nem akartam, mert elsõ nap én is fáradt voltam; a
vonat nagyon összerázott bennünket. Másnap azt találta ki, hogy a
füst rettenetesen csípi a szemét, ami különben igaz lehetett, mert
a fogadóban kellett vacsorálnunk s az alacsony teremben olyan sok
volt a commis voyageur, hogy akár csak gõzben ültünk volna. Mira
rosszul is lett a hõségtõl s Fröhlich nénit, aki egy kicsit
messzebb ült, valóságos köd takarta el elõlem, mint a tündéreket a
Szentivánéji álom-han. Õszintén szólva megbántam, hogy nem a
Metropole-ba mentünk, de a szinészek azt mondták, hogy a
Metropole rémdrága; végre is két napot kiáll az ember akárhogy.

Ma pedig a szinházban voltunk s mikor onnan haza jöttünk, Mira egy
szót se szólt, csak bebujt az ágyába. A téáját is ott itta meg s
csak nézett ránk, mint egy kis macska.

--Nem írsz a papának?--kérdeztem tõle.

--Nem,--felelt angol hidegvérrel s a másik percben már aludt.

Így tehát, Kedves Atyám, az én levelemmel kell megelégednie, az
elkényeztetett kis majom helyesirási hibái helyett. Olyan édesen
alszik, mintha jó dzsinek õriznék azt a Rheingoldot, mely a
hangszálagaiban rejtõzik. Ó, kedves Atyám, miért is nem juttatott a
jó Isten ebbõl az adományból nekem is, egy másik porciót?!

Örömmel értesítem Kedves Atyámat, hogy a lakásunk kellemes s
aránylag igen olcsó. Szép, nagy, világos szoba; az ablakok az
utcára néznek. A háziasszonyunk szives, uri nõ. Igaz,
korrepetitorunk is van már: a szinház karmestere; azt hiszem, nem
valami nagy muzsikus, a szinészek azt beszélik róla, hogy a
boszniai okkupáció óta soha senki se látta józannak, de azért majd
csak megleszünk vele.

Én szerdán este már énekelek; a Hoffmann meséit adjuk. Azt
hiszem, csak ez az egy operájok van készen; azért Mira, picike
repertoárjával, csak a jövõ héten-léphet föl elõször. Képzelheti,
minõ lesz az az elõadás, amelyre mindössze egy hétig készülnek! A
remete csöngettyüjé-rõl van szó. Azt hiszem, jobb volna, ha már
elõbb bemutatkozhatnék, például Rip-hen; azt tudják itt is.

Legyen nyugodt, Kedves Atyám, távollétében is szorgalmasan fogunk
tanulni, nem vesztegetünk el egyetlen pillanatot se s ha Isten
segit, nemsokára olyan helyzetben leszünk, hogy végre-valahára
meghálálhatjuk azt a sok jót, amit értünk tett. Mindig eszünkben
van, mily óriás áldozattal járt neveltetésünk s hogy Kedves Atyám a
legszükségesebbet is megvonta magától, hogy jövõnket biztosítsa.

De megbocsát, Kedves Atyám, hogy ma csak röviden írok; délelõtt
próbáltam, délután tanultunk s már Fröhlich néni is alszik, az idõ
éjfélre járhat. Holnap-holnapután már nem engedem el Mirának, hogy
részletesen tudósítsa Kedves Atyámat; én is írni fogok, mihelyt egy
kis szabad idõm lesz.

Kezét csókolja

                                         engedelmes leánya,
                                               Lola.

Haller Xavér Ferenc--Haller Lola úrhölgy
            õnagyságának

                          Vásáros-Berény.
                           A szinháznál.

Kedves leányom,

a leveledet megkaptam, köszönöm. Ha fölléptél, írj, kérlek, megint;
hogyan fogadtak, meg voltál-e elégedve magaddal, küldj egy pár
ujságot is. S írj különösen Miráról, nagyon féltem az egészségét.
Mit csinál a kis haszontalan?

Én még a jövõ héten se mehetek le hozzátok; a husvéti szent ünnepek
elõtt aligha látlak benneteket. Két énekkarral kell bajlódnom
minden nap; leckém is több van, mint a mult hónapokban.

Nem irtál arról, milyen a város, milyen a közönség, hogyan töltitek
a napot, kik azok, akikkel nem kerülhetitek el az érintkezést. Ne
feledjétek a tanácsomat: lehetõleg huzódjatok vissza a fölösleges
ismeretségektõl; az efféle órákat rabol el a tanulási idõtökbõl, s
a reklám meg a baráti tapsok sohase érnek annyit, mint amennyibe a
megszerzésök kerül.

Te okos leány vagy s meg tudod érteni, hogy nektek másképpen kell
élnetek, mint a többi tizenhét-tizennyolc éves leánynak, akiknek
egyetlen menedéke: a reménybeli férj. Nektek semmiféle szórakozás
kedvéért nem szabad megfelejtkeznetek arról, hogy ezek az
ernyedetlen munka napjai. Nem énnekem, hanem a tehetségteknek
tartoztok vele, hogy egy-két évig megvonjátok magatoktól még a
gyermeki örömeket is, melyek korotoknak kiváltságai.

Gondoljatok arra, hogy két-három év és célnál vagytok. Akkor aztán
tietek az élet, dicsõség, vagyon, amit akartok. Ki ne fáradjatok
fél-uton; oda ne adjátok gyerekségekért a jövõtöket, azt a fényes
jövõt, melyet elérnetek csak tõletek függ!

Isten veled, édes lányom. Írj Miráról, s írjon õ is, a kis álmos.
Ölel mind a kettõtöket

                                            szeretõ atyátok
                                          Haller Xav. Ferenc.

Haller Mira--T. c. Haller Xavér Ferenc úrnak
                                  Budapest,
                                Gyár-utca 117.

Kedves apuskám!

Lola tegnap föllépett! Óriás siker, nyolc-tíz kihivás minden
fölvonás után, bokréták, nagyon sok bokréta.

Én is kaptam egyet, pedig még senki se hallotta a hangomat. Az én
bokrétám Pesten készült: Lola is kapott ilyet.

Az egészségem jó, csak fáradt vagyok egy kicsit, mert tulságosan
sokat tanulunk. De Lola nem hagy békét.

A fiatalság bankettet akart rendezni Lola tiszteletére, de nem
mentünk el. Megbosszulták magukat s éjjeli zenét adtak Lolának; az
itt nagy divat. Két óra tájban jöttek a muzsikájukkal s még
Fröhlich nénit is felköltötték. A zene azzal biztatott bennünket,
hogy a fiatal urak Lola képével alszanak el, de eszük ágában se
volt elaludni. Csak hajnal felé szabadultunk meg tõlük.

Képzelheti, apuskám, mennyire össze volt törve a mai próbán szegény
Friquet Rózsi. De Berényben nem lehet másképpen.

Pá, apuskám, kezét csókolja

                                             jó kis leánya:
                                                  Mira.

Haller Lola--Haller Xavér Ferenc urnak
                          Budapesten,
                      Gyár-utca 117. sz.

Kedves Atyám!

Ne tessék megijedni, ha azzal kezdem, hogy párbaj volt miattunk.
(Mira miatt, vagy miattam?--magam se tudom. Annyi bizonyos, hogy én
Mirát gyanusítom s éppen azért írom meg a dolgot, mert kérni akarok
Kedves Atyámtól valamit.)

Nem lett ebbõl a párbajból semmi nagyobb veszedelem. Egy Vidovics
nevü úr, aki meglehetõsen erõszakoskodó és kellemetlen fráter,
megvágott egy huszártisztet, valami Cipriáni bárót. A báró aznap
este fölkötött karral jelent meg a szinházban, éjjel a két
ellenfél megint együtt mulatott: ez az egész história.

Úgy beszélik, a cigányon különböztek össze, akkor, mikor az éjjeli
zene szerencséjében részesültem; a báró ki akarta vinni a cigányt
valahová, egy szomszédos pusztára, a másik nem engedte ... szóval
valami izetlenkedés volt a párbaj oka. De nem ez a nevezetes a
dologban.

Képzelje, Mirának roppantul hízeleg ez az izetlen história.

Azt fogja mondani, Kedves Atyám, hogy az lehetetlen. Igazán, nem
akarja elhinni az ember. És tessék.

Akkor este, mikor az egész város csak a párbajról beszélt, nagy
vitatkozásom volt a háziasszonyunkkal. Engem, természetesen,
rendkivül fölingerelt, hogy ezek a ripõkök így kompromittálnak
bennünket; a háziasszonyunk, mint jó berényi honleány, védelmezni
kezdte a tolakodó urfit, hogy nem kell azt olyan komolyan fogni
föl; az már itt így szokás. A szinésznõk éjjeli zenét kapnak, mert
szinésznõk s a fiatalok megmegverekednek néha, mert fiatalok.
Enélkül Berény unalmas, szürke volna; enélkül nem volna érdemes
élni; enélkül az asszonyok és leányok rá se néznének a fiatal
urakra. És hogy ez a fiatalember nem is olyan kellemetlen fickó;
jónevelésü, illedelmes, néha szeretetreméltó is.

Azt feleltem neki, hogy semmi közöm a fiatal urak fiatalságához és
semmi közöm a berényi don't-hoz. Nekik se legyen közük hozzám;
megkövetelem, hogy hagyjanak békében. Azzal, hogy a szinházban
megfizetik helyeiket, nem váltanak jogot arra, hogy engem, otthon,
molesztáljanak. És így tovább.

Mira szokása szerint nagyokat hallgatott. Hol egyikünkre, hol
másikunkra figyelt s folyton mosolygott. Engem boszantott ez a
mosolygás.

Azért mikor a háziasszonyunk kiment, megkérdeztem tõle:

--Neked tán tetszik ez a história?

--Tetszik hát!--felelt.

És nevetett a szemtelen.

--Eh, veled nem lehet beszélni!...

Késõbb pedig, az éjjeli sötétségben, mikor azt hittem, hogy már
alszik, egyszerre megszólalt:

--Különben nem tudom, mit tartozik rád ez az egész eset? Nem
bántott téged senki.

Elbámultam ezen az impertinencián.

--Te talán azt hiszed, hogy miattad történt a nagyhírü lovagias
mérkõzés?--kérdeztem gyanakodva.

--Igen, azt hiszem, hogy miattam történt,--felelt határozottan.

Nem tudtam kiérezni a hangjából, tréfál-e, vagy komolyan beszél? De
mintha elgondolkozva s kevélyen mondta volna ezt a pár szót.

Attól tartottam, hogy Fröhlich néni még ébren van s nem firtattam
tovább a dolgot. Számítottam rá, hogy ha majd magunkra leszünk,
közlékenyebb lesz; úgy történt, ahogy gondoltam.

Másnap, minden ápropos nélkül, egyszerre azzal állott elõ:

--A nõegyesület báljára mégis csak el kellene mennünk.

--Ugyan miért, ha szabad kérdeznem?

--Táncolni akarok!--felelte.

--Még ráérsz táncolni. Különben oda meg se hínak bennünket.

--Azt bízd rám,--szólt olyan hangon, mintha titkai volnának.

De ez még nem minden.

Mit mondjak? Ez a csitri határozottan kacérkodni kezd. Igazán jó,
hogy mindig vele vagyok, mert még bolondokat találna mondani a
gavallérunknak.

Ez a parlagi gentleman, magyarán szólva, tûrhetetlen. Sehogy sem
tudom lerázni a nyakunkról, pedig gondolhatja, Kedves Atyám, hogy
nem vagyok valami gyöngéd vele szemben. A szép szót nem akarja
megérteni, a gorombaságra vígan szalutál. S el kell szenvednem,
hogy a szinháztól hazáig folyton a sarkunkban legyen.

De ebbe itt bele kell nyugodni. Berényben a szinésznõk akkora
kisérettel járnak az utcán, amilyennel a gerolsteini nagyhercegnõ.
Némelyik az egész tisztikart magával hordja; csak éppen, hogy a
katonabanda nem megy utánok. Ha akarjuk, ha nem, nekünk is kijut
ebbõl a díszõrségbõl.

Ez bosszantó, de Mira a mi gárdánkkal meg van elégedve. A gárda
Cipriáni báróból, Vidovics úrból, egy rattlerbõl és egy tábori
kutyából áll. Nekem ez a tábori kutya tetszik a legjobban az egész
társaságban. Nagyon okos állat, sokkal okosabb, mint a gazdája. Úgy
fogja el a legyet, hogy öröm nézni. Cipriani báró sohase unja el
ezt a sportot; egész nap a kutyáját produkálja. Szép mulatság,
ugy-e? Nos, ez a mi fõszórakozásunk Vásáros-Berényben.

Képzelheti, Kedves Atyám, hogy Cipriani báróhoz képest még Vidovics
úr is elmés embernek tünik föl. És Mira túlságos hálával honorálja
ezt a csekély különbséget. Olyan fölöslegesen sokat foglalkozik
vele, hogy tegnap már kénytelen voltam prédikációt tartani neki.

--Elment az eszed?--kérdeztem.

--Mit akarsz?--szólt szenteskedõ, álnok pillantással,--õ a szinügyi
bizottság elnöke!

Nos, nekem egy csöppet se tetszik ez a dolog. Eszem ágába sincs az
a gyanusítás, hogy Mira komolyan veszi Vidovics urat, de az
bizonyos, hogy nem tér ki a tolakodó udvarlás elõl olyan
határozottan, ahogy szeretném. Félórákig eldiskurál vele; kibeszél
hozzá az utcára, szóval ostobáskodik.

Félek, hogy el fogja hanyagolni a tanulni valóját: amúgy se valami
kitünõ tanuló. Egy szép nap föl fog lépni, félig-meddig
elkészülten, szórakozott fõvel; belesül a szerepébe és fiaskót
csinál.

Azért jó volna, ha Kedves Atyám néhány komoly szóval figyelmeztetné
arra, amit a lelkünkre kötött. Rám nem hallgat.

Egy pár nap mulva a Remete csöngetni fog s Mira még ma sem tudja
tisztességesen Friquet Rózsit. A belépõt meg a harmadik
fölvonásbeli nagy áriát úgy énekli, mint talán soha senki, de a
szerelmi kettõsbe bele fog sülni. A mai próbán igazán csak
próbálgatta: vajjon eltalál-e belõle egyet-mást? Szereltem volna
rákiáltani: Igen, valahogy ilyenformán van!..."

Képzeljen el, Kedves Atyám, egy Sylvaint, aki a hatvanas évek végén
Bukarestben hagyta a hangját, egy karmestert, aki soha sincs
magánál, egy Friquet Rózsit, aki bujócskát játszik a
karmesterrel,--hol az egyik keresi a másikat, hol a másik az
egyiket,--hozzá a berényi elõkelõséget, amint a páholyban pezsgõt
iszik--mert Friquet Rózsi is Hekuba nekik--s aztán kérdem: vajjon
ilyen körülmények között hódította-e meg a világot: Grisi és
Catalani?

Isten önnel, Kedves Atyám, kezét csókolja

                                            engedelmes leánya
                                                  Lola.

Haller Xavér Ferenc--Haller Lola úrhölgy
            õnagyságának

                                 Vásáros-Berény.
                                  A szinháznál.

Kedves leányom!

Sikereidnek nagyon örülök, ámbár nem tudom, van-e Berény városában
a közönségnek olyan mûértõ töredéke is, mely tehetségedet és
énektudásodat a maga teljes mértékében méltányolhatná.

De mit firkálsz nekem nem tudom miféle Vidovics úrról s nem tudom
miféle Cipriáni báróról?!... Miért foglalkozol ennyit aprócseprõ
dolgaikkal, kutyáikkal és párbajaikkal?!... Úgy látom, a jó Róza
nem elég egészséges arra, hogy a szinházba is elkisérhessen
benneteket. Ez a baj.

Különben írtam a jó Rózának, hogy beszéljen Mirával; remélem, kifog
derülni, hogy a kicsike nem olyan gondatlan, mint mondod. Ha
lustálkodik a kis semmirekellõ, kiálts rá. Szeretnék nálatok lenni,
amikor Friquet Rózsit énekli, de mint már közöltem veled, a
husvéti szent ünnepekig aligha szabadulhatok. Mindennap több a
dolgom. Most ráadásul, egy oratóriumon munkálkodom.

Egyébként a sakk-versenyben is részt akarok venni s ez épp a jövõ
héten kezdõdik.

Ne feledjétek, hogy a munkátlanság a legnagyobb tehetséget is
megõrli s gondoljatok szeretõ atyátokra, akinek soha sincs egy
szabad perce, mert folyton-folyvást jövõtökért fárad.

Isten veletek, édes leányom! Ölel szeretõ atyátok

                                          Haller X. Ferenc.

U. i. Ne hagyjátok nyitva az ablakot; akkor nem néz ki rajta.

                                                   H. X. F.


IV.

Vagy tíz nappal azután, hogy a San-Remoba készülõ Vidovics Feri
összes ismerõseitõl elbúcsuzott s szándéka komotyságának jeléül
addig nézegette a vasuti menetrendet, míg végre dühbe gurult s
bosszuságában minden igaz ok nélkül megsértette Cipriani bárót: az
elõbb nevezett fiatal magánzó s az utóbb nevezett huszártiszt
nyugodtan üldögéltek egymás mellett a Metropole-kávéház egyik utcai
ablakánál.

Délelõtt tizenegy óra lehetett. A napfényes piactérre akkortájt
érkezett meg délfelõl a tavasz elsõ langy fuvalma; s a kávéházat
éppen söpörni kezdték. Hanem azért a daliák nem mozdultak a
posztjukról. Nem sokat társalogtak ugyan, mert egy félóra óta csak
hébe-hóba szólalt meg az egyik vagy a másik; de úgy látszik, így
annál jobban mulattak. Vidovics az ablakon át a járókelõket nézte;
a katona a kutyáját oktatta. A párbaj óta elválhalatlanok voltak,
mintha a vágás, melyet a báró kapott, a bérmálás erejével
szilárdította volna meg hétéves barátságukat. S ezt az avatottak
igen természetesnek találták. Mert ha egy huszártiszt elköveti azt
a menthetetlen ügyetlenséget, hogy egy bárányoknak való, égi
szelidségü párbajban sebet kap anélkül, hogy õ viszont hachée-vá
aprítaná össze az ellenfelét: a legokosabb, amit tehet, az, hogy
gráciával viseli a következéseket s jó képet vág a rossz játékhoz.

És bár Cipriáni száz mentséget is tudott rá, hogy tulajdonképpen
miért nem szabdalta össze szeretett cimboráját, a rideg valóság az
volt, hogy a katona megsebesült, a civil pedig ép bõrrel menekült
az élethalál-harcból.

--Tudod--magyarázta Vidovicsnak sok szeretettel--mikor a reuma
bele áll a karomba, használhatatlan fickó vagyok, arra se érdemes,
hogy pofon vágjanak. Aztán meg, nem tudom hogy történhetett: részeg
voltam, rettenetesen részeg s nem tudtam, hogy a két Vidovics
közül, akit magam elõtt látok, melyik az igazi s melyik a fantóm.
És véletlenül mindig a másik kapta meg a vágást.

Vidovics készségesen méltányolta ezeket a kitünõ okokat, a többi
kilencvennyolccal egyetemben s lojálisán elismerte, hogy óriás
szerencséje volt. De ez a nagy lovagiasság csak betetõzte a
Cipriani malheurjét; enyhíteni nem enyhített rajta. Mert bizonyára
sokkal jobb lett volna, ha ellenfele vitatkozik vele; mikor a
párbaj szerencsétlen, de legalább vitás, már az is valami.

Még súlyosabbá tette a vereségét, hogy akkor is õ huzta a
rövidebbet, amikor összetûztek. Nemcsak, hogy megvágták, de
ártatlan embert vágtak meg benne. Az összekoccanás alkalmával olyan
ügyetlenül viselkedett, hogy akárkit lehetett hibáztatni az
esetért, csak éppen õt nem. Vidovicsnak még azt az elégtételt is
megadta a sors, hogy az összes jelenlevõk szerint õ volt a hibás.

Ez a nevezetes jelenet ugyanis egy kicsit másképpen zajlott le,
mint a hogy Lolának elmondták. A párbajra nem a cigány
szolgáltatott okot.

Jóval az éjjeli zene után, a virradat órájában történt. Azoknál a
pezsgõs üvegeknél tartottak, amelyeket már senki se számlál, még a
fizetõ pincér se. (De ne tessék félteni õt, ha koronkint a pillanat
intuiciójára bízza, hogy mennyit számítson föl; a fizetõ pincérek
õrzõ angyala mindig éberebb, mint a részegeké.)

Az asztalnál ülõk közül ketten már szenderegtek; Vidovics is mintha
másfelé gondolt volna. Cipriánit ellenben kissé lármássá tette a
bor; folyton õ beszélt.

Éppen azt fejtegette, hogy mi módon s nevezetesen minõ szerényebb
összegekkel lehetne mégközelíteni a két Haller-leányt, midõn
Vidovics egyszerre, érthetetlenül fölpattant s minden igaz ok
nélkül belekötött a becsípett emberbe.

--Milyen malheur-öm van nekem!--szólt s nagyot vágott az
asztalra.--Az este másfélóra hosszat betûzöm a vasuti menetrendet s
annyit sem tudok kisütni belõle, hogy miképpen lehet eljutni innen
Árokszállásig, most pedig, a mikor mulatni akarok, másfélóráig kell
hallgatnom ezt a szamarat, aki még butább, mint a menetrend!

--Mi ütött beléd? Elment az eszed?--szólt Cipriani
elbámulva.--Beszélj velem tisztességesen, vagy ha részeg vagy,
eredj haza.

A többiek is rajta voltak, hogy elejét vegyék a komolyabb
összekülönbözésnek.

--Mi bajod van vele? Örülj rajta, hogy szóval tart bennünket. Ülj
le és ne kötekedjél; ha rosszkedvü vagy, huzasd el a nótádat.

De hiába csitították s hiába építgettek neki aranyhidat a tisztes
visszavonulásra, nem hagyta abba.

--Eh, unom már ezt a sok vénasszonyos beszédet!... Ha társalogni
akarsz, eredj a borbélyhoz; engem ne bosszants a fecsegéseddel!

Ez után persze nem maradt egyéb hátra, mint lovagiasan intézni el a
dolgot. Ha az ember beborozott, az még nem ok rá, hogy belekössön a
cimborájába.

--Ugyan mi bõszített föl annyira?--faggatták Vidovicsot a
segédei.--Nem mondott semmi olyat, ami bánthatott. Lányokról volt
szó, vagy más effélérõl!...

--Dühös voltam a menetrend miatt--felelt Vidovics--s az jutott
eszembe, hogy milyen szamárság napról-napra halogatni az
utazásomat, csak azért, hogy egész éjjel ezt a locsogást
hallgassam!

A párbaj után azonban belátta a hibáját. Mialatt Ciprianit varrták,
odament hozzá s kezet fogott vele.

--No, vén szamár!--szólt s a hangja most már barátságosan
csengett,--kellett ez neked? Minek ingerelsz, mikor rosszkedvü
vagyok?!

--Látod, ez már beszéd!--felelt Cipriani meghatva.--Miért nem
mondtad ezt mindjárt?

Vidovicsra nem is haragudott tovább, csak a civilek gyalázatos
szerencséjét átkozta magában. S elhatározta, hogy ha találkoznék,
aki az õ esetébõl kifolyólag azt merné állítani, hogy a katonai
iskolákban a vívást rosszul tanítják, ezen az emberen keresztül fog
gázolni. Mindenütt kereste ezt az embert--a vendéglõben koronkint
gyanakodva tekingetett szét,--de az illetõ nem akart mutatkozni.

Addig is, míg ilyenformán revanche-ot vehet a polgári társadalmon,
úgy vélte, fair dolog lesz, ha meleg barátságával tünteti ki
legyõzõjét s napról-napra, a híres esetek egész tömegével
bizonyítja be neki, hogy a kitünõ vívónak a legtöbb párbajban
nincsen szerencséje.

Mindennap tudott egypár új esetet.

--Nem neked mondom--kezdte reggelenkint, ahogy a kávéházba
megérkezett,--mert te fenegyerek vagy, akinek a hadseregben volna
a helye, de hidd el, a párbajt azoknak találták fel, akik nem
tudnak vívni. A kárpitos megvágja az õrnagyot, az ügyvéd lelövi az
erdészt, a commis megsebzi a vívómestert s mindez huszonnégy óra
alatt történt.

--Tegnap?--kérdezte Vidovics csodálkozva, mert Cipriani nem igen
szokott ujságot olvasni.

--Nem, 1839-ben.

--Te, hol tanulsz te ennyit? Egy idõ óta olyan mûvelt vagy, mint
egy csillagásztorony!

--Barátom, van nekem egy könyvem, három kötetben: a
Sport-Kalendárium, 1873-tól 1875-ig. Abban minden megvan.

--Vagy úgy.

A párbeszéd ritkán tartott hosszabb ideig, mert Cipriani nem ért rá
minden éjjel mûvelõdni s Vidovics akkor szerette a barátját, ha
hallgatott.

De azért Cipriani egész délelõtt nem mozdult el Vidovics mellõl;
szerette, ha együtt látják õket az ablakukban. Ha Vidovics nagyon
sokáig forgatta az ujságokat, vagy az utcán ácsorgó vásáros
parasztokat nézte, Cipriani a kutyáját tanítgatta; ezt a
szórakozást sohase unta meg.

Lassankint Vidovics is bele nyugodott sorsába.

--Ez a bûnhödés,--szólt magában.--Most már azt se mondhatom neki,
hogy untat. Vérrel szerzett rá jogot, hogy bosszantson.

Rendesen csak akkor kerekedtek föl a kávéházból, mikor a szinházi
próba véget ért s a Haller-leányok a szinházból hazafelé menet
elhaladtak a kávéház mellett. Vidovics egyetlen egy ilyen alkalmat
se mulasztott el; mindannyiszor haza kisérte õket. Lola
határozottan kijelentette, hogy otthon nem fogadnak látogatókat, de
az utcán nem tilthatta el tõle. S akarta, nem akarta, tûrnie
kellett az escorte-ot.

A párbaj óta a báró is csatlakozott a menethez.

A harmadik vagy negyedik ilyen kirándulás után Cipriani egy
délelõtt így szólt Vidovicshoz;

--Te, én azt hiszem, hogy ezek tisztességes leányok!

--No, én is azt hiszem!--felelt Vidovics.

Olyan különös hangon mondta ezt, hogy egyszerre valami halavány
világosság kezdett derengeni a katona fejében. Csak most jött rá,
hogy tulajdonképpen miért is kellett neki megverekednie.

Ez a fölfedezés szinte megvigasztalta. Ha a nõi nemért szenvedett
megaláztatást, ez változtat a dolgon. Ebben az esetben illõ volt,
hogy õ kapjon sebet s talán ösztönszerüleg történt, hogy nem védte
magát elég komolyan.

Készségesen meghajolt a Vidovics jobb értesültsége és tisztább
látása elõtt. Bizonyára úgy kell lennie, ahogyan õ mondja.

Csak azon zúgolódott magában:

--De hát mért nem mondta mindjárt?! A pokol tudta, hogy úgy van. Én
nem. Persze, a szinésznõ sem mind egyforma. Az egyik szõke, a
másik barna. De azt meg kell mondani. Ha megmondják, akkor mindjárt
tudja az ember. Azelõtt ... azelõtt nem kellett kérdezni. Az ember
mindjárt tisztában volt vele, hogy ha szinésznõ, hát szinésznõ. És
rendben volt a dolog. De most nagyon sokan vannak. Olyan sokan
vannak, hogy már adót is fizetnek. Nemsokára már a cigányok is
fizetnek adót. Nekem különben semmi közöm hozzá. De a pokol tudja,
micsoda világ ez, mikor már a szinésznõket is tisztelni kell!

Cipriáni báró nem igen szeretett gondolkozni, de ha egyszer
nekikészülõdött s komolyan hozzá látott az elmélkedéshez: ép,
szolid, egészséges gondolatokkal lepte meg önmagát.

*

A kávéházat kisöpörték; Cipriáni megnézte az óráját.

--Egynegyed tizenkettõ,--szólt.--Ejnye, be soká jönnek ma a
lányok!

--Tudod mit! Ne várd meg õket,--felelt Vidovics.

--Eh, ha eddig vártam, most már veled maradok. De nem gondolod,
hogy elkerültek bennünket?

--Az bizony meglehet.

--Ámbár, ha csak meg nem kerülik a piacot, az ablakon át bizonyosan
észre veszed õket ...

--Én is azt hiszem.

--S lehet, hogy még most is tart a próba.

--Alighanem.

--Nem tudod, hogy micsoda darabot próbálnak?

--Dehogy nem. Elmondhatom neked az egész fekete táblát. Félnyolckor
olvasópróba A csángó szerelmé-bõl; ez nem tartozik ránk.
Kilenckor rész-próba A remete csengetyûjé-bõl. Háromnegyed tízkor
rész-próba Rip van Winkle-bõl. Féltizenegykor ...

--Ne mondd tovább, ebbõl én úgy sem tudok kiokosodni ... De milyen
furcsa ember vagy te, Feri ...

--Mért?

--Ha neked volnék, már régen San-Remoban ülök ...

--Mondd, hogy Monte-Carloban. Mert te ott ülnél. Talán már ott is
hagytad volna minden pénzedet.

--Lehet. De ebben nem volna semmi különös. Sokkal különösebb az,
hogy te, akinek csak egyet kell gondolnia, két hét óta egyik napról
a másikra halogatod az utazásodat, pedig itthon nem csinálsz
egyebet, minthogy reggelenkint szóról-szóra megtanulod, mit írtak
ki a szinházban a fekete táblára.

--Olyan buzgalommal küldtök, mintha nektek utaznám el s nem a magam
mulatságára. Különben meg vagyok gyõzõdve, hogy az utazók
kilenctized része azért bolyong a világban, mert egy-egy könynyelmü
nyilatkozat következtében, otthon már nem volt maradásuk. Hallod-e,
hogy megnyugtassalak s ne tartsalak tovább is izgatottságban,
ünnepiesen megigérem neked: hogy nem utazom el.

--No végre, legalább nem vezetsz az orrunknál fogva! De miért
változtattad meg a szándékodat?

--Mert ott ilyenkor már június van. Szóval elkéstem vele.

--Tudod mit gondolok én?

--Csak mondd ki, ha már kigondoltad.

--Neked tetszik ez a két leány.

--Tetszik hát. Neked tán nem tetszik? Ha nem tetszenék, azt hiszem,
nem kisérgetnéd õket.

--Az igaz.

Cipriani mondani akart még valamit, de aztán mást gondolt. Csak nem
fogja megbontani a szépen összevarrott jó egyetértést ilyen
semmiségért! Azért a két lányért éppen elég volt egy csatározás is.

--Bánom is én!--szólt magában s közelebb hívta a kutyáját.

Vidovics bosszus volt. Most vallotta meg magának elõször, hogy az a
kis szinészleány tartja itthon, akire már egy órája várakozik s
aki azalatt nyugodtan, közönbösen halad a maga szabályos útján.

Eddig mindig talált valami kitünõ ürügyet rá, hogy miért nem utazik
el s azt hitte, hogy csak az unalmát ûzi. De most már kifogyott az
ürügyekbõl s rájött, hogy igenis, vár valamire. Nemrégen még semmit
se kivánt az élettõl, de ma várja annak a kis lánynak a csókját.
Miért? Mert szebben nézett rá, mint a többiek? Elég nyájasak hozzá
a többiek is.

Majd eszébe jutott az a mosolygó szempár s így verte ki a fejébõl
rossz sejtelmeit:

--Eh, bolond ember az, aki nem hajol le egy ilyen gyönyörû
virágért! A legostobább szerelmi románc többet ér minden okos
dolognál a világon. S van-e szebb szerelem, mint az egy szezonra
szóló szerelem? Egy tavasz s aztán: Isten hozzád, édes, Isten
hozzád kedves!..." Lehet, hogy hiába ... Az se baj. Mit
vesztettünk vele? Édes játékban töltött napokat. S a napokkal kár
volna fukarkodni; idõnk van elég, hála Istennek. És ha nem
hiába!.... Egy gyönyörü május, igazi csókkal, igazi öleléssel!
Aztán a szél magával viszi a rózsaszirmokat. Egy nyári éjszakán
kisirja magát a mellünkön, a postakocsi csilingel s megszólal a
trombita: Trara, trara!" ... És Isten veled, szinészlány-szerelem!

Ebben a pillanatban a két kutya fölugrott s õrült vágtatásban
rohant ki az utcára a kávéház nyitott ajtaján át. A rattler kapott
jobb startot, de az ajtóban a nagy tábori eb keresztül ugrott
rajta.

Cipriani fölkelt a székérõl s felkötötte a kardját.

--Jönnek a leányok!

Vidovics alig ismerte meg õket: új, tavaszi kalap virított a
fejükön; a keblük és a kezük tele volt ibolyával. Nevetve jöttek;
már észrevették a kutyákat.

A két állat olyan vad rohanásban rontott ki a piactérre, hogy
majdnem feldöntölték azokat, akik mellett tova száguldottak. De
pléhgalléros, tekintélyes kutyák voltak; senki se mert kikezdeni
velök. A következõ percben már ott ugrándoztak a kisasszonykák
körül.

Lola jó messzirõl észrevette a követséget s figyelmeztette Mirát:

--A gavallérjaid hûségesen megvártak bennünket; nézd, hogy
törtetnek elõre a postillonok!

--Mondd, hogy: gavallérjaink. Mert csak az egyik az enyém.

--Melyik, ha szabad kérdeznem?

Mira álnok mosolylyal felelt:

--Válassz te; te vagy az öregebb. Én megelégszem azzal is, aki
neked nem kell.

--De zavarba hoználak, hogy ha választanék, ugy-e?

--Az a kérdés, melyiket választanád.

--Ne bolondozzál, Mira. Néha olyanokat mondasz, hogy megijedek.

--Hát akkor miért faggatsz?! Különben ne vedd komolyan, amit
mondok. Jókedvü vagyok.

--Ha csak ma volnál az! De mintha kicseréltek volna! Nem ismerek
rád, amióta itt vagyunk.

--Szeretnéd, ha már másutt volnánk, ugy-e?

--Igen, szeretném.

--Én jól találom itt magamat. Különösen ma.

Nem folytathatták: a leventék már a közelben voltak s tisztelegtek.

Vidovics észrevette, hogy Mira pirosabb, mint máskor s hogy az arca
csupa ragyogás.

--Valami öröme volt, ugy-e?

--Óh, nagy örömem! Végre valahára szépen énekeltem a próbán. De,
tudja, igazán szépen! Még a zenekarból is megtapsoltak. Az igazgató
pedig örömében virágot hozatott. Nézze ezt a sok ibolyát! Tudja, mi
az, mikor egy vidéki szinigazgató virágot ad egy
szinésznõjének?!...

--Annyi bizonyos, hogy Berényben nem történt ilyesmi Hollósy
Kornélia óta.

--Óh, maga elrontja az örömömet! Mért csúfolódik? Nem örül velem?

Nem, nem örült vele. Boszantotta, hogy a leányt ilyen boldoggá
teszi valami, amiben neki semmi része s amit egy cseppet se tud
komolyan venni.

Most jutott eszébe elõször, hogy lehetnek dolgok, amelyeket õk
ketten másképpen látnak, amelyekre nézve soha, de soha se érthetik
meg egymást ...

--Olyan szívvel-lélekkel a szinpadé?--kérdezte Vidovics.

--Istenem, hogyne! Hisz neki akarok élni!

Cipriani, ha reprezentálni akart, annyit csörtette a kardját, hogy
az embernek utoljára azt kellett gondolnia:

--A föld is reng belé, hogy ilyen derék huszárt hord a hátán!

Ebbõl az ismerõs hangból Vidovics, aki elõre galoppozott Mirával,
megnyugvást szerezhetett róla, hogy a második hadtest kellõ
távolságban van s hogy Lola nem hallja, amit õ Mirának mond.

Fölhasználta a kedvezõ alkalmat s kipakolta a bizalmasságait.

--Féltékeny vagyok a szinházra. Bánt a gondolat, hogy maga tetszeni
akar mindenkinek, aki tapsol: nemcsak a füszeresnek és a
borbélynak, akik jegyet váltanak, hanem a szinházi tûzoltónak és a
zártszéknyitogatónõ fiának is. Elõször is azt szeretném, ha csak
nekem akarna tetszeni. És másodszor boszant a gondolat, hogy maga
rá van szorulva az õ tapsaikra, mert enélkül magára nézve az
életnek semmi öröme.

Mira nevetett. Amolyan primadonnanevetés volt ez, amelyet az utca
tulsó felén is meg kellett hallani. És Vidovics így szólt magában:

--Tudja, hogy a nevetése is zene s szereti hallani ezt a muzsikát.
De azért úgy látszik, komolyan gondolja, amit mond ...

Mira tudniillik így felelt neki:

--Furcsa ember maga, Vidovics. Úgy tesz, mintha száz éve ismerne s
mintha én is oly régóta ismerném magát. Mintha öröktõl fogva így
volna, ahogy ebben a pillanatban s mintha azt hinné, hogy mindig,
a jövõ évben, tíz esztendõ mulva is így fogunk sétálgatni:
kiséretünkben két vidám kutyával, vígan magunk is. Bizalmasságokat
mond nekem s nem kérdi, hogy érdekelnek-e. Õszinte, mint egy
igazgató s goromba, mintha a férjem volna. Pedig hat hét mulva
Isten hozzád-ot mondunk egymásnak s ha még egyszer találkozunk
valahol, talán meg se ismerjük egymást.

--Megérdemlem a leckét, de az én tolakodó barátságom
természetesebb, mint a maga roppant hûvössége. Istenem, még nincs
egy esztendeje, hogy a szinpadon van s máris milyen ridegen nézi az
embereket! Egy tizenhét esztendõs kis lány! Lássa, nekem fáj, hogy
maga a két vidám kutyát, engem, a katonát s az egész Berényt csak
staggione-nak tekinti, staggione-nak, amelyet hat hét mulva
tökéletesen el fog felejteni ... Mert nekem ezek a napok nagyon, de
nagyon kedvesek!

--Mit akar? Ez már a negyedik állomásom. Ilyen viharos mult után,
akarva, nem akarva, észre kellett vennem, hogy az emberek
mindenütt ugyanazok. Nem érdemes nagyon érdeklõdni irántuk; a másik
staggioné-n is megtaláljuk õket más név alatt, közönségesebb vagy
finomabb kiadásban.

--Azt hiszi, hogy engem is meg fog találni még egyszer, más név
alatt, finomabb kiadásban?...

--Meg fogom találni. Lehet, hogy csak közönségesebb kiadásban, de
meg fogom találni.

--Nem sokra becsüli a barátságomat. Pedig mindig kevesebb jó
emberünk van, mint gondoljuk; s már csak azért is érdemes számon
tartani õket.

--Mondja meg: ugyan miért venném komolyan ezt a barátságot?

--Igaza van: mit ér az olyan jóbarát, akitõl hat hét mulva örökre
elbúcsúzunk?! Egy cseppet se fogja sajnálni, hogy itt hagyja ezt a
bolond, lármás kis várost?

--Nem tudom mi lesz hat hét mulva. De fogadni merek, hogy maga sem
fog túlságosan meggyászolni bennünket.

--Olyan bizonyos benne? Tudja, én nem szeretek erre az idõpontra
gondolni. És nem is várok annyi ideig, hogy ellent mondjak magának.
Nem kell jósolgatnom, hogy mi lesz; már most is szeretném azt
mondani a tünõ pillanatnak: maradj, oly szép vagy!" Már most is
szüntelen az jár a fejemben, hogy: O wenn es doch immer so
bliebe!" És nem tudok megbarátkozni azzal a gondolattal, hogy: nem
lesz mindig így.

--De hisz maga verseket mond nekem! Akkor hát ez szerelmi vallomás?

--Valami olyanforma.

--Köszönöm. Ez az elsõ sikerem ezen a téren. Kár, hogy nem írta le
s így nem tehetem el az emlékeim közé.

--Mért csúfolódik?

--Mert nem szép, hogy így hazudik, világos nappal, a mikor látom a
mosolygó arcát. És versekben! Nem szégyenli magát? Megérdemelte
volna, hogy úgy tegyek, mintha komolyan venném, amit mondott. De
tudom, hogy van egy mentsége: az, hogy hivatalból udvarol minden
szinésznõnek.

--Mintha Lolát hallanám.

--Ezzel csak hízeleg nekem.

Vidovics elhallgatott.

--Tessék,--szólt magában--nem is olyan naiv, mint hittem. Igazán,
nincsenek többé gyermekek!

El akarta hitetni magával, hogy nem volt õszinte. De ahogy
rápillantott Mirára, látta, hogy ez a kisérlet hiábavaló. A rossz
kis gyerek olyan szépen, olyan nagyon szépen nézett rá, mintha egy
kicsit megbánta volna, hogy csúfolódással felelt a Mirza Schaffyból
kölcsönzött sóhajtásra.

--Jézus Mária!

Ez a fölkiáltás Lolától eredt, de nem kellett hátrafordulniuk, hogy
megtudják, mi okozta az ijedelmet.

A szûkös Pázmány Péter-utcában haladtak s a kocsiúton, õrületes
pace-ben, egy rosszul hajtott bricska közeledett feléjök. A lovak
nyilván részegek lehettek, mert cikk-cakkosan vágtattak s hol jobb,
hol balfelé rángatták a kocsit. Messzirõl úgy látszott, mintha a
megõrült bricska minden boltajtóba be akarna rohanni.

Lola attól rémült meg, hogy a kiszámíthatatlanul szeszélyes járómû
nekiront Mirának s a fölkiáltásával vészjelt akart adni, hogy a
gavallérok legyenek készen az eshetõségre.

Elénk sajnálatomra kénytelen vagyok megvallani, hogy hõsömnek nem
volt alkalma a hõsnõ életét megmentenie. A következõ pillanatban az
ijedõs Lola is meggyõzõdhetett róla, hogy nincs semmi komolyabb
veszedelem. Mire a kocsi közelükbe ért, a mûkedvelõ Phaëtonnak már
sikerült a felbõszült állatokat megfékeznie.

A mûkedvelõ Phaëton, aki tilos-gyors és fölötte szabálytalan
hajtásával ennyire föllázította lovait: Van der Kerkhoven
kisasszony volt.

A Haller-lányok díszõrsége éppen akkor került a lefülelt bricska
szomszédságába, mikor a hollandus hölgy átadta a gyeplõt a
diszkrétül mosolygó kocsisnak, aki elõbb hátul kucorgott. Ahogy
leszállott, észrevette a két ismerõst. A gavallérok köszöntek neki
s Cipriani odament hozzá.

--Még nem hajt tökéletesen,--szólt a báró,--de annál inkább
gratulálok a lélekjelenlétéhez.

Van der Kerkhoven kisasszony egy pillantást vetett a társaságra s
aztán habozás nélkül magához szólította Vidovics urat.

Vidovics bocsánatot kért a szinházi hölgyektõl s elbúcsuzott tõlük.
A Haller-lányok tovább siettek. A két kutya velök tartott; az õ
jobb értesültségüket ez a kis intermezzo nem vezethette téves útra.
S utánok rohant Cipriani is, magukra hagyva azokat, akiket
egymásnak szánt a hir.

--Ön nem utazott el, Monsieur Vidovics?--örvendezett Van der
Kerkhoven kisasszony.

--Egy kis baj támadt a gazdaságomban--rögtönözte Vidovics--nem
jelentékeny dolog, de ilyenkor semmi sem pótolhatja a gazda szemét.
Nem utazhattam el olyan messzire.

--S még most is elfoglalja ez a kellemetlenség?

--Néha találkozik egy-egy szabad napom. Olyankor bejövök a városba.

--Akkor hát minket is meglátogathat még egyszer, mielõtt elhagyom
ezt a szép országot.

--Hogyne! Meddig lesz még szerencsénk?

--Ebben a hónapban még nem megyek haza. Egy-két kirándulással
adósom Terka; ezeket nem engedem el neki. Igaz, nem tartana velünk
holnapután a szilas-almási tóhoz? Vagy a városban is van valami
elfoglaltsága? Kik voltak ezek a fiatal hölgyek?

--Óh, szinész-kisasszonyok!

--Gondoltam. Szóval számíthatunk önre?

Egy kicsit bajos volt nem-et mondani. Vidovics úgy tett, mint aki a
fogorvos elõtt meg akarja mutatni, hogy férfiasságát egy kis
fájdalom még nem teszi próbára.

Nem, nem teheti magát nevetségessé amiatt a rossz kis gyerek miatt.

--Természetesen. Köszönöm, hogy gondolt reám.

--Tehát a viszontlátásra. Holnap ugy-e?

--Holnap.

Elbúcsuztak s Vidovics tovább sétált a Sugár Mariska utcája felé.
Tudta, hogy amazok már hazaértek, de Mira néha egy kis cerclet
tartott az ablaknál s ezt ma Vidovics nem akarta elmulasztani.

Pedig bátran lemondhatott volna errõl az örömrõl.

Mintha várták volna. Lola ott könyökölt az elsõ ablakban, a nagyobb
tekintély kedvéért Fröhlichnével. Mirát nem látta rögtön, de a
házból kihallatszó zongoraszó elárulta, hogy Sugár Mariskánál van,
ami csak azt jelenthette, hogy nem igen hajlandó holmi
erkélyjelenetekre.

--Hallja, édes Vidovics,--szólt Lola,--ha nagyon kedves akar lenni,
megtehetne nekem egy szívességet. (Még sohasem szólította ilyen
nyájasan; már ebbõl is látszott, milyen dühös.) Ne hordozza magával
a barátját. Külön-külön még csak meg tudok barátkozni magukkal, de
elefántnak ez az úr egy kicsit unalmas.

--Mit tegyek? Nagyon ragaszkodik hozzám. Mindent legyõz a
szeretet!... mint nem tudom, melyik drámában éneklik.

--Én nem tréfálok. Egyikük vonuljon vissza. Önre bízom, hogy
melyikük legyen az, aki visszavonul.

--Hová lett, szegény?

--Nem akart még egyszer találkozni közös ideáljukkal, a bolygó
hollandi nõvel, s kerülõ uton tünt el. Azt hiszem, attól tart, hogy
kompromittáltuk a csokoládé-gyár elõtt. De, jónapot, menjen ön is
ebédelni.

És Fröhlichnével egyetemben visszahuzódott az ablakból. Az
audienciának vége volt.

--Miket beszélhetett össze-vissza ez a boldogtalan huszár? Három
napig se tudom kibékíteni õket.

Nagyon kedvetlenné tette, hogy Mira nem akart mutatkozni. De
megpillantotta jó tündérét, Mariskát s megostromolta a másik
ablakot is.

Mariska egy negyedóráig tartotta szóval. Végre Mira is megjelent az
ablaknál; de nem szólt, csak nagy komolyan hallgatta õket. Ha
Vidovics hozzá intézte a szót, csak igennel vagy nemmel válaszolt.

A béke-angyal magukra hagyta õket.

--Haragszik?--kérdezte Vidovics.

--Valamit akarok magának mondani. Nézze barátom, ha az ember
házasodni készül, ne udvaroljon másoknak, még
szinész-kisasszonyoknak se. Adieu.

És szépen betette az ablakot.


V.

Vidovics Feri, akit a Vasgyáros-ra emlékeztetõ, büszkeséggel és
titkolt szerelemmel teli szinpadi jelenetek egy csöppet se hatottak
meg, ezután a kissé szinészies, hirtelen adieu után nyugodtan
megebédelt, aztán átment a kávéházba s esti hét óráig tökéletes
lelki békében biliárdozott Ciprianival.

A katonának nem volt szerencsés napja. A biliárdban szégyenletes
vereséget szenvedett s közben kegyetlen szemrehányásokat kellett
zsebre vágnia.

--Huszárban még nem láttam ilyen kofát,--kezdte Vidovics.--Mi jut
eszedbe, hogy himen-hireket hordasz szét a városban? Vagy
kedveskedni akartál nekik? S ha még igaz volna!

--Hagyj nekem békét!--felelt Cipriani, akit Vidovics egy
ötvennyolcas szériessel végképpen elkeserített.--Ki akartalak
menteni, hogy a faképnél hagytad õket.

--No ugyan szépen kimentettél.

--Eh, majd töröm a fejem, hogy mit beszélek szinész-leányoknak. Mit
tartozik rájok az egész história?!

--Ebben igazad van.

S talán elintézték volna az ügyet, de Ciprianit izgatta a dolog.
Egy félórai szótlan küzdelem után önmaga tért vissza az imént
letárgyalt, kinos fejezetre.

--Különben nekem beszélhetsz, amit akarsz. Ennek a sok hencegésnek
az lesz a vége, hogy igenis, bele fogsz harapni a csokoládéba, ha
az öreg Rotterdam is úgy akarja. Egész márciusban kint laktál
Árokszálláson s mikor engem a kövér lánynak bemutattak, már láttam,
hogy a kövér lány ki van készítve.

--Azért úgy vettem észre, ugyancsak ütötted a vasat.

--Azt hittem, hogy a lánynak van izlése s hogy az uniformis mégis
csak uniformis, még Amsterdamban is.

--És aztán?

--Kiderült, hogy a lánynak nincs izlése.

--Nagyon gyakorlati, mi?

--A kétszerkettõ, parfõnnel leöntve.

--Látod, ezt szépen mondtad.

--Egyszer arról beszéltünk, hogy a tulipán megterem-e
Magyarországon? Azt feleltem neki, hogy a búza jobban fizet. A
búzáról te jutottál eszébe, s megkérdezte tõlem, van-e
jelzálogkölcsön a birtokodon?

--Ez, távolabbról nézve, csakugyan burkolt vallomáshoz hasonlít. S
te már bizonyos vagy benne, hogy Szent-Jánoson, egy-két esztendõ
mulva, a merre a szem lát, csak óriási tulipán-táblákat látni.
Árokszállás megtelik mynheer-ekkel, a nõegylet bálja után, itt, a
szeparéban, a leglármasabb urak hollandi nyelven fogják énekelni,
hogy: nem kell nekem rántotta, csak az, aki rántotta!", mi pedig
elhuzatjuk nekik, hogy: Hires város az alföldön Rotterdam!"

--Ne tedd magad elõttem. Te ugyanazt akarod, amit én akartam.
Csakhogy te okosabban csinálod a dolgot. Úgy, ahogy a szinházban
szokták. Mikor más ember becsületesen leiszsza magát, te az Ueber
Land und Meer-bõl szavalsz elõtte; s mikor más alszik, elhiteted
vele, hogy gyönyörüen állana neki a bunyevác népviselet. Egyik nap
folyton a sarkában vagy, másnap érzékeny jelenetet csinálsz neki,
aztán ellovagolsz, mint Mazeppa, vagy nem tudom, hogy hívták azt a
lengyel jockeyt ... Játszod a megbántottat, a közömböst, a
rejtelmes embert, vagy nem tudom mit. Ma elutazol, holnap nem
utazol el. Érdekessé teszed magad elõtte s nyakra-fõre udvarolsz
két kis szinész-lánynak, hogy egész Berény beszéljen a dologról.
Bele kötsz a legjobb barátodba, csak azért, hogy elmondják neki:
megverekedett, nem tudom kiért, mindig megverekszik valami
semmiért! Ha esik az esõ, szalmakalapot téssz föl, ha fú a szél,
fütyölsz és azt mondod, hogy segítesz neki. Okos ember vagy. Látod,
már utánad jött! Azért akart behajtani minden kapuba, hogy
okvetetlenül megtaláljon. Én, én nem ilyen vagyok; katona vagyok.
Huszár-atakk: vagy-vagy. Megostromlom a várat s ha a roham sikerül,
dobpergés mellett vonulok be. Ha nem sikerül: rükverc, tisztelegj!
Katona vagyok.

--Szamár vagy.

--Ugy-e, erre nem tudsz felelni?

--Azt felelem rá, hogy ha akarsz még egy ötvenes partit, nem bánom.

--Jól van. De for-ok nélkül. Ezt meg fogom nyerni.

--Úgy látszik, tûzbe jöttél. Igaz, még egyet. Ne fecsegj folyton
ezekrõl a szegény leányokról. Nem vétettek neked azok.

--Bántja õket az ördög. Te használod õket játékszernek. És én
beugrom elefántnak. Nem én mondom; maga Lola mondta.

--Azt mondta, hogy játékszernek használom õket?

--Nem, hanem hogy még soha sem látott lóháton elefántot. Gyöngéd
célzás.

--Viccnek elég rossz vicc.

--Én is azt hiszem.

--Szóval, nem kellene annyit társalognod. Egy katona mindig veszít,
ha sokat beszél. És te hirekkel látod el a szinésznõket. Hogy
katona vagy?... Ugyan hagyj békét! Nem katonának születtél te,
hanem szerkesztõnek. Zentai nem csinál ilyet.

Zentai a Berény és Vidéke szerkesztõje volt. Bevándorlott ember,
aki még ifju korában elvesztette valahol a párbajképességét s aki,
mióta Berénybe betette a lábát, példátlan harciassággal akart szert
tenni némelyes társadalmi pozicióra. A tisztek még csak a nevét sem
akarták kimondani; szükség esetén mint ama bizonyos, többször
megfenyített egyén-"rõl emlékeztek meg róla. De Zentai azért nem
tett le arról az ábrándjáról, hogy egyszer majd csak kimódolja a
maga kardaffaire-ját s a legrosszabb esetben mint a szoldateszka
brutalitás egy ujabb áldozata szerez, ha nem is országos, legalább
helyi népszerûséget. Ujságjában minduntalan a hadsereg dolgait
feszegette s ez annyival inkább boszantotta a tiszteket, mert arra
nem adott okot, hogy egyszerüen elverjék.

Cipriánira a Zentai neve olyan hatással szokott lenni, mint a
bikára a vörös posztó. Általában is lenézett mindent, ami
valamelyes összeköttetésben állott a könyvnyomtatás szerencsétlen
találmányával, de Zentai különösen a begyében volt. Ezt az urat nem
igen lehetett megtorlatlanul emlegetni elõtte. De ez egyszer a
bomba szétpukkant s nem okozott bajt.

--Látom,--szólt,--hogy minden áron belém akarsz kötni. De én nem
ugrom. Ha megint hõsködni akadsz a kövér lány tiszteletére, keress
magadnak más baleket. Én nem nevettetem ki magamat. Jegyezd meg,
hogy ugyanegy Ciprianit csak egyszer lehet lóvá tenni, kétszer
nem. Kaszaboltasd le magad más valakivel.

--Soha se kapkodjál a fringiádhoz,--felelt Vidovics.--Azért, hogy
ezt a pártit is elveszíted, még nem kell hajba kapnunk.

--Azért boszantottál, hogy elszórakozzam a játékot? Hallod, ez nem
járja. Akkor ez a párti nem gilt; kezdjük újra.

--Nem. Hét óra elmult; gyerünk a szinházba.

Elmentek a szinházba, de a lányokat nem találták ott. A
szinészpáholy egész este üresen maradt. És másnap is hiába
rostokoltak a kávéházban déli félegy óráig. A leányok csak nem
akartak mutatkozni.

--Ejnye, a haszontalan!--szólt magában Vidovics.

--Talán nem is volt próbájok?--tünõdött fönhangon a katona.--Hiszen
csak észre vettük volna õket?!...

--Kikerültek bennünket,--felelt Vidovics.--Vége a barátságnak.

--Nem értem.

--Hát én értem? De így van.

Fölkelt, elõkereste a kalapját s fütyölt a kutyájának.

--No hát így is jól van,--szólt, mintha magában beszélne.

S mialatt átmentek a vendéglõbe, megkérdezte Cipriánitól:

--Nem jössz ki?

--Hová?

--Árokszállásra.

--Kilovagolsz?

--Nem, a gyorsvonaton megyek.

--Ebben a szép idõben?

--Ruhát is viszek magammal, mert meglehet, ott maradok három-négy
napig. Nem szeretek a Jóska ingeiben járni ez elõtt a csokoládé
királyné elõtt.

--Mit csinálsz ott annyi ideig?

--Kirándulunk Szilas-Almásra.

--Fürdõzni? Áprilisban?

--Barátom, ez a hölgy a szamócát januárban, a szõlõt februárban, a
tó vizét pedig áprilisban szereti.

--Fene gyerek, az igaz. Szeretnék veled menni, de szolgálatom van.

Ebéd után elbúcsúztak egymástól. Vidovics haza ment, pakoltatott s
kikocsizott a vasúthoz.

Mikor Van der Kerkhoven kisasszonynak megigérte, hogy velök fog
tartani, még úgy gondolt erre a kirándulásra, mint valami igen-igen
problematikus dologra. Kényelmetlennek tartotta kifogásokat
rögtönözni, annyival inkább, mert nem akart abba a hírbe keveredni,
hogy holmi szinházi princesszek miatt visszavonul az egész
világtól. De reménykedett benne, hogy majd csak közbe jön valami,
ami elmossa ezt a nem nagyon érdekesnek igérkezõ kirándulást.
Például földindulás támad, vagy a sok Vidovics közül valamelyik agg
rokon náthát kap. Egy staféta elvégzi a többit s Van der Kerkhoven
kisasszony bizonyára vigasztalódni fog.

De tegnap óta változtak a viszonyok. Most már kisértésbe sem
jöhetett, hogy kibujjék az igérete alól. Mától fogva semmi oka rá,
hogy kibujjék alóla. S elhitette magával, hogy úgy is kiürítette
volna a keserü poharat. Amit egy gavallér megigér, azt meg kell
tartania s talált volna-e mentõ ürügyet? Nem. Elég az hozzá, minden
jól van úgy, ahogy van ...

Hanem azért a vasúton is ugyanaz a gondolat foglalkoztatta, amely
délelõtt a kávéházban.

--Ejnye, a haszontalan! Kacérkodik velem, mint akármelyik
komédiásné? Sértõdöttnek, kevélynek és titokzatosnak óhajt
feltünni? Meg akar gyötörni, hogy annál kivánatosabbnak találjam?
De hisz nekem ehhez a banális, sokszorosan lejátszott flirt-höz
semmi kedvem! A szinésznõkbõl már elég volt; úgy a mûkedvelõkbõl,
mint az igaziakból. S ha azt sejtem, hogy olyan, mint a többiek:
bizony, egy lépést sem mentem volna utána. Azt hittem, bolond
véletlen, ha szinésznõnek tartják s hogy valójában nem
komédiáshölgy, hanem egy édes, kedves jó gyermek, akit csak a
szegénység dobott ezekre a nyomorult deszkákra. Nem az volna,
akinek képzeltem? Én voltam a naiv, nem õ? Lám, lám. Fölhúzza az
orrocskáját, mert azt hallja, hogy megházasodom! S ha úgy volna,
mit tartozik rá ez a história? Csak nem gondolta, hogy majd õt
veszem el? Nem, annyira nem lehet gyermekes. Ezzel tisztában lehet,
akármilyen fiatal s akármilyen kevéssé szinésznõ. És ha csak egy
kicsit érdeklõdik irántam: mit törõdik a jövõvel, mért ingerli a
gondolat, hogy egyszer, valamikor, nekem is meg kell házasodnom?
Számítana valamire? Mire? Vagy nem számít szegény semmire a
világon, csak egyszerüen fáj neki, hogy más nõ képét hordom a
szivemben?

Eszébe jutottak a szavai s eszébe jutott a tekintete. Néha, igaz, a
kulisszák tájékán divatos pojáca-nyelven szólalt meg; máris úgy
beszélte a komédiások nemzetközi jargonját, mintha ott született
volna Arkádiában, a vidámság, a pajkosság, a könnyüvérüség és a
hazugság világában.

De milyen más volt a tekintete! Ha koronkint komolyan, figyelmesen
hallgatta, amit egy léha életü, de alapjában szomoru ember beszélt
neki, olyan szépen tudott nézni, mint soha senki más.

S mikor erre a meleg, odaadó tekintetre gondolt, kedve lett volna
kiszállni és tüstént visszafordulni.

--Eh, mindegy! Úgy van jól, ahogy van.

A vonat megállott.

--Árokszállás!

*

Mikor benyitott a kancelláriába, Horváth Jóskát nagy dologban
találta. A fõszolgabíró úr pedagógiával volt elfoglalva.

Leckét adott egy tizenkét esztendõs ifjunak, aki mint õ, a Horváth
Jóska nevet viselte, s akinek kerek koponyáján és hatalmas
vállcsontjain mindjárt az elsõ pillantásra meglátszott, hogy
vérébõl való vér.

Nem mintha Vidovics mindezt most vette volna észre (mert a fiatal
úr feje és vállai láthatatlanok voltak), de nem lehetett kétsége,
hogy ki a családi kettõs másik szereplõje, mert a jelenet
félreérthetetlen volt.

A minta-gimnázium derék, érdemes tanárai bizonyára fejcsóválva
nézték volna ezt a jelenetet. Õk, akik a büntetés maximumát
akképpen alkalmazzák, hogy nevén szólítják a vétkes ifjut s
szemrehányóan integetnek neki a mutató ujjokkal, igen elitélik a
Horváth Jóskáéhoz hasonló eljárást, s meg kell vallanunk, hogy ez
idõ szerint Közép-Európa legtöbb gondolkozója nekik ad igazat.

De Horváth Jóskának a nevelés terén is megvoltak a maga önálló
nézetei. Az újkori eszmék nyomtalanul tüntek el feje fölött, mint
bérc fölött a szél; vagy meglehet, el se jutottak hozzá. Az õstatár
nevelési módszert ellenben, mint kipróbált és századokon át
célszerünek bizonyult metódust, igen helyeselte; és megmaradt
mellette.

Szóval, a térdei közt tartotta sarjadékát olyképpen, hogy
kényelmesen oktathassa a fiu legkevésbbé érzékeny testrészét. A
nádpálca szorgalmasan pótolta Pestalozzit; a láthatatlan fej
ordított; s Vidovics úgy jelent meg, mint egy mentõ angyal.

--Miért bántod szegény Józsi komát?--kérdezte a vendég, mikor a
váratlanul megszabadult fiatalember sietett elhagyni a
kancelláriát.

--Nem hagyta békén a szobalányt,--felelt az öregebb Jóska
elégedetten.

--S a szobalány panaszkodott?

--Van esze, hogy panaszkodjék! De véletlenül rányitottam az úrfira.
Azt képzelte, valahol messze járok.

--Nos aztán? Volenti non fit injuria. Ha a leány megbocsátott neki,
miért ez a szigoru példa-adás?

--Hja, barátom, a fõdolog: a rend. Ennek már így kell lenni. Ha
valaki a függetlenségi jelöltre akar szavazni, azt én
természetesnek találom. De ha van mód rá, azért mégis csak
lecsukatom az illetõt. Mert ez a rend.

--Nem volnék ilyen szigoru a komához. Az apja se volt jobb a Deákné
vásznánál.

Ezt nem igen lehetett tagadni. A koma már vagy hat esztendõs volt,
mikor Horváth Jóska megházasodott. S csak tavaly történt, hogy
Joannovics Terka, sürü könnyhullajtások között, adoptálta a magától
jött emberkét, akirõl addig nem is tudott.

--Hja, barátom, nem arról van szó. Én, mint magánember,
helyeselhetem a kölyök eljárását; bizony nem is szeretném, ha
valami anyámasszony volna. De más a filozófia és más a kötelesség.
Az apai tekintély arra való, hogy gyakoroljuk; ezt már így rendelik
az institúciók és a pandekták is, nem tudom, melyik. Páter familias
est, quem ... különben te jobban tudod nálam a római jogot.

--Azt hiszem, egy kicsit szabadon értelmezed Gaiust és
Justinianust. Ha jól emlékszem, az institúciók és a pandekták
egyáltalán nem intézkednek az ilyen esetekrõl. Nem látták elõre,
hogy a magyar virtusnak tizenkét esztendõ is elég a virágzáshoz.
Szeretem a komát. Ezt a fickót ugyan anyától született ember nem
fogja az asztal alá inni.

--Remélem. Csakhogy attól tartok, húsz esztendõs korában annyira
tele lesz mindenféle bölcsészettel, hogy a leheletétõl a hegyi
kristály is mindjárt kávéházi tükörré válik. De ma nem akarok
búslakodni.

--Máskor se igen érsz rá.

--Mit csináljak, barátom? Olyan gyönge szervezetü vagyok, hogy ha
egy-két liternyit búsulok, már megárt az egészségemnek. Azért hát
nem is búsulok; nem akarok Karlsbadba kerülni. Aztán meg miért is
szomorkodnám, mikor van még egy jó barátom, aki nem felejtkezett
meg rólam végképpen, hanem elnéz hozzám, hogy egy-két poharat
koccintson velem?! Te, fiu, nem is tudod, milyen nagy jót tettél
velem! Áldjon meg érte az Isten, hogy eljöttél!

--Pedig nem hozzád jöttem, hanem az asszonyokhoz.

--No azt meg éppen jól tetted!... Mert ha hozzám jöttél volna, soha
se volnánk biztonságban. Míg, ha föláldozod magadat a hazáért,
visszaadod a szabadságomat, az életemet, az ifjuságomat!...

--Ejnye, be sokat mondasz! Úgy látszik nem bájolt el a vendéged.
Hát ez az a híres beduin vendégszeretet, mondd?

--Mit akarsz? Mindjárt két hónapja, hogy németül kell ebédelnem,
pedig magyarul se szeretek beszélni, amikor eszem. Aztán meg,
köztünk szólván, egy kicsit sok is nekem ez a hosszu robot. Tudod,
egy idõ óta átkozottul gyönge a szervezetem. Mióta ez a Brabanti
Elza itt van, félig-meddig özvegységre vagyok kárhoztatva s hidd
el, semmi sem árt annyira az egészségemnek, mint az özvegység.

--Nem is Brabantból való, szegény. Hollandia és Brabant, az török,
görög, de nem egy ördög.

--Nekem nem imponál a tudományod. A tudomány szép; elérhet vele az
ember ezernégyszáz forint évi fizetést s nem tudom mennyi ötödéves
pótlékot, de te, aki úgy iszod a pezsgõt, mint a homok a vizet,
bizony nem élnél meg a tudományodból. S mondhatom neked, ez a
hölgy, aki jobban elüt a mi asszonyainktól, mint a brabanti csirke
a derék, tisztes, egyszerü magyar csirkétõl: itt, a környéken s
talán egész Szilas-Bodrog vármegyében népszerütlenné tette a
tudományt ujabb ezer esztendõre. Ha látnád! Elmegy a
paraszt-lakodalomba s táncolni akar a võlegénynyel; az
nekigyürkõzik, végigviszi az udvaron, mint egy vedret s õ el van
ragadtatva! Szeretne szüretelni, szeretne tollat fosztani s eped
egy disznótor után; végre, elcipeljük a tanyai szolgáló gyerekének
a keresztelõjére, halálra gyötri a papot, hogy ki festette
Kalazanti Szent Józsefet s hazajövet el van ragadtatva. Meg akarja
várni a husvéti öntözést, idõközben cigánykereket vettet a fekete
és fehér ifjusággal, forintokat osztogat szét köztük s el van
ragadtatva! Aztán visszavonul szûzi szentélyébe s ilyeneket ír be
az albumába: A szerelem a szív zenéje" ... A szerelem patak,
amelyben az ég tükrözõdik" ... A szerelem virágtartó" ... A
szerelem lámpás, hajnali csillag, remontoire-óra" ... s az ördög
tudja még mi. Barátom, én nem vagyok próféta s a Jeremiásokkal nem
akarok versenyezni, de mondhatom neked, hogy az öreg Rockfeller nem
tud annyi csokoládét csinálni, amennyivel ezt a leányt elveszik
feleségül.

--Féltékeny vagy rá, mert Terka szíves hozzá. Derék, okos, kedves
leány ez; nem közönséges eszü ...

--Éppen az a baja, a szerencsétlennek. Van rettenetesebb alak, mint
az a leány, akinek az esze nem közönséges?! A lánynak csak annyi
esze legyen, hogy értse a módját, miképpen lehet fõkötõ alá
kerülnie. Ha több esze van, az baj. Olyan, mintha az orra nagyobb a
rendesnél. Mennyit fog ez beszélni, barátom, ha egyszer a nyakába
varrják valami boldogtalan csokoládé-amateurnek! Pedig már a biblia
is azt mondja, hogy a hét egyiptomi csapás közt a beszédes asszony
volt a legrettenetesebb.

--Látod, ez a pandektákban van.

--Nekem beszélhetsz! Az én házamban annyi most a tudomány, hogy sok
is; azt hiszem, már rajtam is kiüt ez a betegség, hiába
csúfolódol!... Különben soha se tedd magad, udvariasságból Terka
barátnõje iránt!... Párisban vannak emberek, akik még nálad is
párisiabbak. A fejem teszem rá, úgy se sokat ér, hogy titokban azt
gondolod, amit én.

--Tudom is én, mit gondolsz.

--Hát majd megmondom. Az asszonyban, barátom, a fõdolog az, hogy
tudja a módját annak, amit tennie kell. Ha másra is van esze, az
nagy szerencsétlenség. Tõlem beszélhetsz vele, öreg, a pizai
toronyról, a szép Meluzináról, vagy akár Nostradamus jóslatairól,
én csak azt mondom neked, hogy nem szeretem azt a dámát, aki
okosabb akar lenni, mint Deák Ferenc.

Ha Joannovics Terka tudta volna, mily pontos értesülései voltak
nyiltszivü férje meghittjeinek afelõl, hogy õ mennyire tudja a
módját mindannak, amit tennie kellett: Joannovics Terka egyszerüen
meghalt volna szégyenletében.

De Joannovics Terka ezt nem tudta meg soha. S az is bizonyos, hogy
e pontos értesülések azt az általános respektust, melynek
Joannovics Terka örvendett, nem kisebbítették, sõt ellenkezõleg.

Hetven évvel azután, hogy a türelmes olvasó e regényt letette a
kezébõl, Joannovics Terka, mint a legboldogabb hitves fog
átköltözni egy finomabb világba, sejtelme nélkül annak, hogy
férjének cinizmusa mily határtalan volt.

Amibõl ismét csak az következik, hogy lelki bajaink nem is volnának
se olyan nagyok, se olyan számosak, ha folytonosan nem gondoskodnék
róla, hogy legyen mivel szórakoznunk, két házi ellenségünk: a
tudatosság és a képzelet.

--Azt magam se értem,--szólt Vidovics,--hogy mit akar ezzel a
kirándulással? Mit csináljunk áprilisban Szilas-Almáson? Hisz
nincs ott most egy patkány se.

--Hát tudom én? Kérdezd meg tõle. Valami okos ember elhitette vele,
hogy a wörthi tó Almáshoz képest semmi. Csónakázni akar; már régóta
nem csónakázott. Kinézte a naptárból, hogy mikor van holdtölte;
holdas éj, víz, csónak, evezõsök és friss baritonhangok kellenek
neki.

--És Terka? Nem magyarázta meg neki, hogy ezért ugyan nem érdemes
Almásra menni?

--Egy ideig rajta volt, hogy megértesse vele, micsoda képtelen
gondolat ilyenkor oda baedekerezni, de minél többet beszélt, ez az
Õrült Janka annál nagyobb kedvet kapott a vállalkozáshoz. Azt
képzeli, hogy valami elhagyatott tündérkertrõl van szó. Utóljára
Terkának is eszébe jutott, hogy: igaz, õ sem volt még Almáson
áprilisban soha; ej, be furcsa világ lehet ott ilyenkor! Ilyenek az
asszonyok, barátom. Igaz, figyelmeztetlek, ne nagyon bízzál a
feleségemben. Azt gyanítom, igen szeretne összeboronálni ezzel a
sajátságos hajadonnal.

--Álmodozol.

--Te, vigyázz magadra! Ne mondj neki könnyelmüen udvariasságokat.
Az én menyecském, amilyen kicsi, olyan ármányos s alig várja, hogy
rajta érjen benneteket valami holdfényes ábrándozáson. S akkor
aztán jaj neked, mert negyven milliót nem kompromittálhatsz
büntetlenül. Hallod-e ember, helyén legyen az eszed! Még csak éppen
az kellene nekem, hogy a barátnõnk mindig itt legyen a szomszédban!

--Ártatlanokat gyanusítasz. Különben ne félj semmit; Szilas-Almás
nem az a hely, ahol a regényeket szövik. Emberemlékezet óta nem
volt eset rá, hogy ebbõl a fürdõbõl egy lányt férjhez vittek volna.
De most itt hagylak; megyek köszönni a feleségednek.

--Elõbb igyál egy pohár konyakot. Ez az egyetlen igazi öröm, amiben
most szegény, elzüllött házamban részed lehet. Te, pajtás,
köszönöm, hogy megmentettél ettõl a kirándulástól. Nem felejtem el
soha ezt a baráti cselekedetet; ha függetlenségi programmal akarnád
magad megválasztatni, még akkor sem felejteném el.... S aztán, vidd
el õket minél hamarább! Áldásom rátok!

[Illustration]






